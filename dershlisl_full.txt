סרוליק האָט באַקענט דעם קיסר װען ער האָט אין חדר אָנגעהױבן לערנען חומש.
ס'איז געװען ערב גאַלוּװקע בעת די װעלט פּראַװעט דעם טאָג װען דער קיסר איז געקומען אױף דער װעלט.
אין יענעם טאָג האָט די מלמדטשיכע, שפּרינצע שיע זלמנס, גענומען ס'חדר אונטער איר פאַרטעך און געשאַלטעט אין אים ביד רחבה.
זי האָט די חדר-ייִנגלעך אײַנגעשפּאַנט, די זײ זאָלן אַרױסטראָגן אין דרױסן די בענק און דעם טיש צו שײַערן זײ, אַנדערע — זײ זאָלן גײן ברענגען געלן זאַמד אָנצושיטן אױפן דיל.
נאָך אַנדערע — זײ זאָלן מישן דעם קאַלך צו פאַרװײַסן די פלעקן אױף די װענט.
דעם מאַן אירן, שמאי בטלן, האָט זי אַרױסגעפּראַװעט ער זאָל גײן ברענגען דעם קיסר.
אָבער געגאַנגען איז ער ערשט נאָך דעם װי ער האָט אָפּגעפּוצט די שטיװל מיט שפּײַעכץ, אָנגעטאָן די שבתדיקע קאַפּאָטע מיט דעם נײַעם טוכענעם היטעלע און אָנגעטאָן אױפן האַלדז די טערקישע פאַטשײלע, װי עס װאָלט געװען שבת אין אַ ישוב אָן אַן ערוב.
אױף אָנצונעמען כּוח האָט דער מלמד אָנגעשטופּט בײדע נאָזלעכער מיט שמעקטאַביק און ער איז אַװעק מיט אימפּעט.
איצט, אַז שפּרינצע שיע זלמנס האָט אַרױסגעפּטרט די עכברושים, די תּלמידים, און איר גן-עדן-פירער, דעם מאַן, האָט זי זיך גענומען צו שײַערן דעם דיל װי עס װאָלט געװען ערב פּסח און אױף איר ציטערט די הױט זי זאָל חלילה נישט נכשל װערן מיט אַ זשאַרנע חמץ.
ביז יענעם טאָג האָט סרוליק נישט געקענט דעם קיסר.
געהערט װעגן אים האָט ער יאָ.
ער האָט געהערט, אַז אױף דער װעלט זענען פאַראַן אַזעלכע לײַט װאָס װילן דעם קיסר רק הרגענען.
ראָטעס זעלנער מיט שאַשקעס און ביקסן היטן אים טאָג װי נאַכט, גײען אים נאָך אױף טריט און שריט און האַלטן אין אײן בלאָזן אַז אַפילו אַ שטױבעלע זאָל נישט פאַלן אױף אים.
טאָמער קלײַבט זיך דער קיסר אין דער מקװה אַרײַן, זוכן גענערעלער אין די װעש װאָס די קיסרינע גיט אים מיט, און זײ לאָזן זיך פריער אַראָפּ אין װאַסער אױסצוטאַפּן, צי דאָרט שנאַפּן נישט בונטאָװטשיקעס.
שרהטשע, סרוליקס עלטערע שװעסטער, זינגט אַפילו אַ ליד װעגן ברוך שולמאַן, װאָס האָט געװאָרפן אַ באָמבע אונטער דער קאָטש פון דעם קיסרס גובערנאַטאָר און אים צעריסן אױף פּיץ-פּיצעלעך.
איצט איז דער רבי שמאי בטלן געגאַנגען אײנער אַלײן ברענגען דעם קיסר!
ס'חדר איז שױן געװען צוגעגרײט װען דער רבי איז צוריקגעקומען מיטן קיסר.
דער אױסגעשײַערטער טיש און די בענק האָבן גדמעקט מיט פרישער פײַכטקײט און לױג.
דער פריש אָנגעשאָטענער זאַמד אױפן געשײַערטן דיל האָט געקנאַקט אונטער די פיס מיט אַ יום-טובדיקן קנאַק.
שפּרינצע שיע זלמנס האָט פאַרשטעלט די טיר מיט איר ברײטן פאַרטעך און אַפילו די קאַץ נישט אַרײַנגעלאָזט אין דער קאַמער.
שמאי בטלן איז אָנגעקומען מיט אַ געלאַסן און יום-טובדיק גענגל.
ער האָט געטראָגן דעם קיסר אונטערן אָרעם.
די גאָלדענע ראַם האָט אױפגעכאַפּט די ליכטיקײט פון דער זון און צוריקגעװאָרפן בלאַנקענדיקע שופּן.
פון די אַרומיקע פענצטער האָבן אַרױסגעקוקט זעענדורשטיקע אױגן צו דעם מלמד, װאָס האָט זיך װי געהױדעט מיט זײַנע בנעימותדיקע טריטלעך, און מיט זײַן אָרעם פאַרשטעלט דעם קיסרס געשטאַלט, װי ער װאָלט מורא געהאַט פאַר אַן עין-הרע.
זעלטן, טאַקע נאָר אין אַ יומא דפּגרא, זעען די שכנים שמאי בטלן אין דער שבתדיקער קאַפּאָטע, אין אױסגעפּוצטע שטיװל און ער זאָל גײן מיט אַזאַ געלאַסן גענגל.
דער מלמד איז אַזױ געגאַנגען נישט אַזױ פיל פון װעגן דער װיכטיקײט פון טראָגן דעם קיסר, װאָס ער האָט אױף אײן מעסלעסאױסגעליען אױסגעליען בײַ די גױים, נאָר פון װעגן פּחד, ער זאָל חלילה נישט געשטרױכלט װערן, פאַלן און צעקלאַפּן דעם קיסר.
ביז איבער דער גאַלוּװקע דאַרף דער קיסר הענגען אױף אַ ליכטיקער װאַנט אין חדר, די תּלמידים זאָלן זיך אײַנקוקן אין אים אַז װען אױף צו מאָרגנס, זײ װעלן אין דער שול הערן דעם מי שברד, זאָלן זײ װיסן װאָסאון און פאַר װעמען.
האָט דער רבי געטראָגן דעם קיסר װי אױף משקולת.
בײַ דער טיר האָבן אים אָפּגעװאַרט די מלמדטשיכע אין די חדר-ייִנגלעך.
אין דעם טונקעלן פּרוזדור האָט שמאי געטראָגן דעם קיסר פאַר זיך אַזױ, אַז יוען ער איז אַרײַן אין דער אָפענער טיר, האָט זיך אױסגעדאַכט, אַז דאָס גײט דער קיסר אַלײן, נאָר ער גײט בגלױ ראש, מיט אַ װײַסן שרונט אױפן קאָפּ.
זײַנע בלױע אױגן קוקן זיך אַרום.
דאָס קמץ-בערדל שװימט אַראָפּ צום בלױען מונדיר מיט די גאָלדענע עפּאָלעטן.
עס איז שטיל, מ'הערט נאָר דעם געקנאַק פון די טריט אינעם אָנגעשאָטענעם זאַמד אױפן דיל.
פונעם מלמד איז געבליבן בלױז דער אונטערשטער טײל פון זײַן שבתדיק כאַלאַטל און די געפּוצטע שטיװל.
פון אױבן, איבער דער ראַם פונעם קיסר, הײבט זיך אַרױס די דענקע פון דעם טוכענעם היטעלע, װי דאָס נײַע היטעלע װאָלט געװען דעם קיסרס קרױן.
שמאי בטלן איז געגאַנגען גלײַך צו דער װאַנט און געװאָרטשעט מיט אַן איבערגענומען װאָרטשעניש:
שפּרינצע, רוק אָפּ די באַנק.
שפּרינצע, שטעל מיר צו דאָס בענקל נעבן דער װאַנט.
שפּרינצע, די קאַץ איז מיר צװישן די פיס.
נאָר סײַ װי איז געשען, װאָס איז געװען באַשערט און פון װעגן װאָס שמאי האָט נאָך פריער געטראַכט, אַז ס'קען חלילה געשען:
כאָטש אין דער װאַנט איז געװען אַ גרײטער טשװאָק נאָך פון פאַראַיאָרן און שפּרינצע האָט געפּרוּװט דאָס בענקל, צי עס װאַקלט זיך נישט, איז װי נאָר שמאי האָט זיך אַװעקגעשטעלט אױפן בענקל און װי נאָר ער האָט אױפגעהױבן דעם קיסר אים אױפצוהענגען, אַזױ האָט ער זיך אַ װאַקל געטאָן, דער קיסר איז אים אַרױסגעפאַלן פון די הענט און אַראָפּגעזאַרגעט אױף דער ערד מיט אַ קלאַפּ פון סכּנת נפשות.
,בטלן אײנער! — האָט שפּרינצע שיע זלמנס אַ קװיטש געטאָן — װאָס האָסטו מורא געהאַט צו געבן מיר דעם קיסר אין די הענט אַרײַן? האָסט מורא געהאַט איך װעל אים פאַרקנעטן אין די לאָקשן? קענסט דאָך אַפילו דעם קיסר נישט אױפהענגען!
אַזױ האָט זי געזאָגט, און שמאי איז געװאָרן נאָך בלײכער װי ער איז געװען.
ער איז װי צוגעשמידט געװאָרן צום בענקל אױף װעלכן ער איז
געשטאַנען.
ער האָט געזען פאַר זיך ס'גיהנום.
איצט װאָלטן נאָר די גױים געדאַרפט זען װי דער קיסר ליגט בײַ זײַנע פיס צװישן דעם בענקל און דער װאַנט.
זײ װאָלטן אים אַ געשמידטן אין קײטן אַװעקגעפירט אױף סיביר.
ער װאָלט אױף אײביק פאַרלױרן ס'קנעלונג.
גאָרנישט מיט זײַן קול האָט דער מלמד אױסגערופן:
אישה, בײַס זיך אָפּ די צונג.
אױפהענגען זאָל מען שונאי ציון!
אַז שפּרינצע שיע זלמנס האָט אױפגעהױבן דעם קיסר, האָט שמאי אים אַרױסגענומען פון אירע הענט מיט פורכט װי מען נעמט אַרױס אַ הדראתרוג פון די פּאַקילעס, חלילה נישט אָפּצוברעכן דעם פּטום, און ער האָט אים אױפגעהאָנגען מיט אַ קרעכץ פון פאַרלײַכטערונג:
געלױבט השם-יתברך!
פון דעסטװעגן איז שמאי האָך אַלץ געװען צעטרײסלט, און אַראָפּנידערנדיק פון דעם בענקל האָט ער געזאָגט צו זײַנע תּלמידים:
קינדערלעד, בעװנותינו הרבים װעלן מיר ביז משיח װעט קומען זײַן נעבעך אין גױישע הענט.
דערום זאָלט איר, חלילה וחס, קײנעם נישט דערצײלן װאָס דאָ איז גדען.
נישט דעם קיסר האָט געשאַדט אַז ער איז אַראָפּגעפאַלן און נישט עמעצן אַנדער איז עפּעס געשען.
נאָר טאָמער דערגײט די מעשה צו מײשקע דעם מוסר און טאָמער װעט ער דערטראָגן אַ דאָנאָס, אַזױ װעט מיך דער קיסר ישמרינו השמים שליסן אין קײטן.
מיט אָט די װערטער זענען דעם מלמד שמאי בטלנס תּלמידים געװאָרן שותּפים צו אַ סוד, װאָס מען טאָר אים פאַר קײנעם נישט מגלה זײַן.
אױך דער קיסר אױף דער װאַנט האָט געשװיגן.
ער האָט אַראָפּגעקוקט מיט אַ גראָ-בלױען בליק, און סרוליקן האָט זיך געדאַכט, אַז פריער, װען דער מלמד האָט געבראַכט דעם קיסר אין חדר אַרײַן, איז זײַן בליק געװען בלױער, מילדער.
איצט איז דער בליק שטאָליק.
ער קוקט נישט אױף קײנעם, ער קוקט אין חדר אַרײַן.
סרוליק איז אַהײמגעקומען אַ צעפלאַמטער.
דער סוד איז געװען צי גרױס ער זאָל אים קענען באַהאַלטן.
האָט ער אים מגלה געװען פאַר זײַן עלטערער שװעסטער, װאָס זינגט אַ ליד װעגן ברוד שולמאַן.
אין אַז ער האָט איר דערצײלט דעם סוד, האָט ער געװאָלט זי זאָל אים זאָגן פאַר װאָס װילן לעט הרגענען דעם קיסר און פאַר װאָס װאָלט דער קיסר געשלאָסן אין קײטן דעם מלמד שמאי בטלן װע מײשקע מוסר זאָל צוטראָגן אײף איםאַ אַ דאָנאָס.
האָט די שװעסטער געזאָגט, אַז ער איז צו יונג צו װיסן װעגן אַזױנע
מיני זאַכן װאָס װערן באַשריבן אין ביכלעך.
האָט סרוליק נישט נאָכגעגעבן און געזאָגט, אַז ער לערנט שױן חומש.
ער װײסט שױן װי אַזױ די װעלט איז באַשאַפן געװאָרן און װי אַזױ אָדם און חוה האָבן געזינדיקט, פאַרטריבן געװאָרן פון גן-עדן און געבראַכט אױף דער װעלט קין און הבל.
און קין האָט געהרגעט זײַן ברודער הבל.
מעג ער, סרוליק, אױך װיסן פאַר װאָסלײַט לײַט װילן הרגענען דעם קיסר און פאַר װאָס דער קיסר װאָלט געשלאָסן אין קײטן דעם רבין.
אַזױ װי דער קיסר קוקט אַראָפּ פון דער װאַנט אין חדר זעט ער נישט אױס צו זײַן אַ שלעכטער מענטש.
מיט דעם קמץ-בערדל און מיט די פאַרשפּיצטע װאָנסעס זעט אױס דער קיסר װי יאַנקל פעלדשער.
נאָר יאַנקל פעלדשער איז אָנגעטאָן אין אַ צעקנײטשטן קאַפּעליטש אין דער ברײט, אַזױ װי נאַפּאָלעאָן אױפן פערד, און ער האָט אַלע מאָל אױסגעשטופּטע קעשענעס מיט פלעשעלעך און שמירעכצער.
פאַר װאָס זשע טשעפּעט נישט קײנער יאַנקל פעלדשער, בעת דעם קיסר היטן אָפּ ראָטעס זעלנער מיט שאַשקעס און ביקסן, גײען אים נאָך שריט און טריט און זײ האַלטן אין אײן בלאָזן עס זאָל אױף אים נישט פאַלן קײן שטױבעלע? פאַר װאָס?
די שװעסטער האָט סרוליקן געהײסן ער זאָל זיך אַרױסשלאָגן פון קאָפּ דעם קיסר.
זי האָט עס אים געזאָגט אַזױ אַז אים האָט זיך אױסגעדאַכט, אַז אױך זי האָט עפּעס אַ סוד, נאָר זי איז שױן אַ גרױסע און זי האָט כּוח דעם סוד נישט מגלה צו זײַן.
אױף צו מאָרגנס אין דער פרי, אַז סרוליק איז געקומען אין חדר אַרײַן צו דער גאַלוּװקע, האָט ער נישט אױפגעהערט קוקן אױפן קיסר.
איבער נאַכט איז ער אים געװאָרן נענטער.
ער האָט אים אָנגעמאָסטן יאַנקל פעלדשערס צעקנײטשטן קאַפּעליטש און דער קיסר האָט אים אױסגעזען װי יאַנקל.
נישט מער, דעם קיסרס בערדל האָט אַ שאַרפן שפּיץ און צװײ שפּיצן אין די װאָנסעס.
נישט אַזױ יאַנקל פעלדשער.
אױך יאַנקלס בערדל איז אַ קמץ-בערדל, נאָר עס איז אױסגעקרומט אױף אַ זײַט און זײַנע װאָנסעס קריכן אים אַרײַן אין די גרױסע נאָזלעכער, װי צװײ שפּינען.
האָט סרוליק מער נישט געקענט פאַרגעסן דעם קיסר.
און טאָמער האָט ער געזען יאַנקל פעלדשער האָט אים אַ קלאַפּ געטאָן אין האַרץ, אַז דאָס גײט דער קיסר, נאָר ער האָט זיך פאַרשטעלט פאַר יאַנקל פעלדשער, כּדי די לײט װאָס װילן אים הרגענען זאָלן אים נישט הרגענען.
אין יענעם יאָר האָט זיך געמאַכט, אַז דער קיסר האָט אױף זײַן װעג פון פּעטערבורג קײן װאַרשע געדאַרפט אַדורכפאָרן דאָס שטעטל.
עס זענען אָנגעקומען ראָטעס זעלנער, פון יענע זעלנער מיט שאַשקעס און ביקסן װאָס היטן דעם קיסר.
האָט סרוליק געהערט זאָגן, אַז דער קיסר װאַרט מיט זײַן אַדורכפאָרן דאָס שטעטל ביז די גרױסע לײַט װעלן צװישן זיך דורכקומען, צי זאָלן די זעלנער זיך שטעלן מיט די רוקנס צו דער באַן, אין װעלכער דער קיסר װעט פאָרן, און היטן מען זאָל אים נישט הרגענען, אָדער זײ זאָלן זיך אױסשטעלן מיט די פּנימער צו דער באַן און אים אָפּגעבן כּבוד.
טאָמער װעלן זײ זיך אױסשטעלן מיט די פּנימער צו דער באַן, װעט דער קיסר האָבן כּבוד, נאָר פון הינטן װעט עמעצער קענען װאַרפן אַ באָמבע, און טאָמער װעלן זײ זיך שטעלן מיט די רוקנס צו דער באַן, װעט דער קיסר זען זײערע הינטנס, דערפאַר װעט ער בלײַבן לעבן.
האָבן די גרױסע לײַט זיך דערטראַכט, אַז װי װיכטיק עס איז דעם קיסרס לעבן, אַזױ איז אױך װיכטיק ער זאָל האָבן כּבוד.
האָבן זײ אָפּגעמאַכט, אַז פאַרן קיסרס לעבן-װעגן זאָלן די זעלנער זיך אױסשטעלן מיט די רוקנס צו דער באַן, און פאַר זײַן כּבוד-װעגן זאָלן קומען פּראָסטע לײַט פון שטעטל און זיך שטעלן מיט די פּנימער צו דער באַן, און װען דער קיסר װעט פאַרבײַפאָרן זאָלן זײ שרײַען: הוראַ! הוראַ! הוראַ!
די נאַכט פון דעם מאָרגנדיקן טאָג װי דער קיסר האָט געדאַרפט אַדורכפאָרן דאָס שטעטל איז סרוליק נישט געשלאָפן.
דער קיסר האָט זיך אים געפּלאָנטערט מיט יאַנקל פעלדשער.
אָט האָט ער יאַנקלען געזען מיט גאָלדענע עפּאָלעטן, נאָר דאָס קמץ-בערדל איז אױסגעקרומט אױף אַ זײַט און די װאָנסעס קריכן אים אַרײַן אין די נאָזלעכער, און אָט זעט ער דעם קיסר מיט דעם צעקנײטשטן קאַפּעליטש אָנגעטאָן אױפן קאָפּ אין דער ברײט, אזױ װי דער נאַפּאָלעאָן אױפן צעבריקעװעטן פערד.
פאַר טאָג, טאָמער איז ער אײַנגעשלאָפן, האָט ער זיך באַלד אױפגעכאַפּט אין אַנגסטן און אין בהלה אַז ער האָט פאַרשפּעטיקט דעם קיסר.
די שטעטלשע האָבן געװאַרט בײַ דער באַן מער פון אַ האַלבן טאָג.
די עלטערע זענען געװאָרן מיד.
די קינדער זענען געװאָרן דורשטיק נאָך װאַסער און נאָך דעם קיסר — פאַר װאָס זױמט ער זיך? טאַטעס האָבן אַרױסגעזאָגט סברהס, אַז פאָרױס פון דער באַן גײען צי פיס זעלנער און זײ זענען בודק צי בונטאָװטשיקעס האָבן נישט אַװעקגעלײגט באָמבעס אױף
די שינעס, אָדער אַז אױף יעדע פּאָר סטאַציעס גײט דער קיסר אַראָפּ זיך אָפּרוען.
דערפאַר פאַרזױמט זיך די באַן.
אױך די לײַט פון דער סטאַציע האָבן גאָרנישט געװוּסט.
אָט האָבן זײ געקלונגען אױפן גלאָק, אַז די באַן גײט, זײ אַלײן האָבן זיך אױסגעשטעלט װי זעלנער און דער עולם האָט זיך געלאָזט צו די רעלסן, און אָט האָבן זײ זיך באַזינען, אַז ס'איז נישט דאָס, ס'איז עפּעס אַנדערש.
אַז אַלע זענען שױן געװען מיד און ס'האָט אױסגעזען, אַז דער קיסר װעט דעם טאָג נישט פאַרבײַפאָרן, האָט זיך דער גלאָק צעקלונגען נישט װי אױפן אָנקומען פון אַ באַן, נאָר װי די גאַנצע װעלט װאָלט אַרומגעכאַפּט געװאָרן פון אַ שריפה.
אינעם טומל האָט סרוליק געצױגן דעם פאָטער בײַם אַרבל ער זאָל אים נעמען אױף די אַקסלען.
ער מוז זען דעם קיסר מיט זײַנע אײגענע אױגן.
אַז דער פאָטער האָט אים אַרױסגעהױבן רײַטנדיק אױף זײַנע אַקסלען, האָט ער געװאָלט װיסן װאָס ער דאַרף טאָן װען ער װעט זען דעם קיסר.
טאַטע, טאַטע, זאָג מיר שנעלער האָט ער אים געװעקט.
דער פאָטער, שױן אַ מידער און אומגעדולדיקער, האָט סתם אַ זאָג געטאָן פאַר יוצא זײַן:
װעסט מאַכן אַ ברכה, בורא פּרי האדמה'.
די באַן מיטן קיסר האָט פון דער װײַטנס זיך באַװיזן אײַנגעװיקלט אין אַ געדיכטן שװאַרצן רױך, װי אין אַ געװיטער-װאָלקן.
דער שװאַרצער רױך האָט זיך געטראָגן פאָרױס.
װאָס מער די באַן האָט זיך דערנענטערט אַלץ מער האָט זיך אױסגעלײַטערט.
דער רױך איז געבליבן אין דער װײַטקײט.
אַ װײַסע פּאַרע האָט אים אָפּגעביטן און געזעצט פון די קעסלען מיט גבורה.
דער לאָקאָמאָטיװ האָט געסאַפּעט און געהעשעט װי אױך ער װאָלט געװען מיד פון שלעפּן זיך.
ער איז אָנגעפאָרן מיט אַ שאַרפן פײַף — האָ-האָ, איך בין דאָ, האָ-האָ, איך בין דאָ!
די באַן איז פאַרבײַגעפאָרן געלאַסן, געלאַסן, װי אָט גײט זי זיך אָפּשטעלן.
נאָר זי האָט זיך נישט געשטעלט.
סרוליק האָט מיט די אײגעלעך געזיכט אין די װאַגאָן-פענצטער דעם קיסר.
עטלעכע קולות האָבן אױסגערופן: הוראַ! הוראַ! הוראַ! און סרוליק האָט אים דערזען.
דער קיסר איז נישט געװען אין גאַנצן ענלעך צו דעם װאָס ער האָט אַנומלט געזען הענגען אױף דער װאַנט אין חדר.
ס'איז געװען אַן אַנדערער קיסר.
האָט ער אַ דריגע געטאָן מיט די פיסלעך און אױסגערופן:
,טאַטע, ס'איז יאַנקל דער פעלדשער!
עמעצער האָט אױסגעשריגן: מאָלטשײ! נאָר סרוליק האָט נישט געקענט שװײַגן.
ער האָט נאָכגעװיזן מיט אַ פינגער און געפרעגט:
דאָס איז דער קיסר? דאָס איז דער קיסר?
אין אָװנט האָט סרוליק נישט געװאָלט עסן קײן װעטשערע.
די מאַמע רײצע האָט צוגעלײגט אירע ליפּן צו זײַן שטערן און געזאָגט מיט פאָרװוּרף צו איר מאַן:
בײניש, האָסט מיר קראַנק געמאַכט ס'קינד.
ר'האָט היץ.
ס'װעט אים גאָרנישט זײַן.
אפשר האָט ער געכאַפּט אַ האַסטיקן טרונק װאַסער און אפשר אַן אַדורכצוג בײַ דער באַן? האָט בײניש געזאָגט װי עס זאָגט געװײנטלעך אַ טאַטע װען די מאַמע שרעקט זיך פאַרן געזונט פון איר קינד.
אױף צו מאָרגנס האָבן סרוליקס אײגעלעך געפלאַמט פון פיבער און דאָס פּנימל איז אים געװען צונטער רױט.
האָט רײצע געזאָגט:
מ'האָט מיר אַן עין-הרע געגעבן דעם קינד.
בײניש האָט אַ מאַך געגעבן מיט דער האַנט:
װער אַן עין-הרע? װאָס אַן עין-הרע? סײַדן דער קיסר, איך זאָל נישט האָבן אַרױסגערעדט אין אַ שלעכטער מינוט.
מ'דאַרף רופן יאַנקל פעלדשער.
איז רײצע געלאָפן און געבראַכט דעם פעלדשער.
און װי נאָר יאַנקל האָט זיך אַװעקגעשטעלט בײַ זײַן געלעגער, אַזױ האָט סרוליק געזען שטײן דעם קיסר װי ער איז דערװענעשטשע געשטאַנען בײַם פענצטער פון װאַגאָן.
נאָר דאָ, בײַ זײַן געלעגער, איז דער קיסר אָנגעטאָן אין אַ צעקנײטשטן קאַפּעליטש אין דער ברײט און ער האָט אױסגעשטופּטע קעשענעס אינעם כאַלאַטל.
װאָס איז דיר, חתן-בחור? האָט דער קיסר געפרעגט און געפּרוּװט אים געבן אַ קיצל.
כ'װײס נישט האָט סרוליק געענטפערט און צװישן דעם שטערן און דעם קאַפּעליטש אױפן קיסרס קאָפּ געזוכט אַ שרונט.
װאָס הײסט, כ'װײס נישט'? װער ליגט דאָ אין בעט, די רביצין צי אַ חתן-בחור ליגט אין בעט? האָט דער קיסר געפרעגט אױף פּראָסט ייִִדיש און האָך העכער אַרױפגערוקט זײַן קאַפּעליטש.
יאַנקל, פון װאַנען זאָל ס'קינד װיסן? ער קלאָגט זיך אױף גאָרנישט האָט די מאַמע רײצע זיך אַרײַנגעמישט.
ערשט איצט אַז ער האָט געהערט װי די מאַמע װענדט זיך צו יאַנקלען, האָט סרוליק געװוּסט װער עס שטײט נעבן זײַן געלעגער און ער האָט געזאָגט
כ'פיל גאָרנישט.
אױך מיר אַן ענטפער.
ער פילט גאָרנישט זאָגט ער, דער חתן-בחור.
אַ חתן-בחור זאָל גאָרנישט פילן! הײַנטיקע חתן-בחורים.
אַז די פילסט גאָרנישט װעסטו זײַן אַזױ גוט זיך איבערדרײען מיט דעם הינטן צו מיר.
מיך איז מען נישט מעז-תחת אַז מ'װײַזט מיר דעם הינטן.
כ'בין נישט פאָניע שמעגעגע בין איך נישט.
נאָך אין מיטן פון אױסקלאַפּן סרוליקן די פּלײצע האָט יאַנקל גערופן: רײצע, רײצעשי, װאַרעמט אױף אַ טאָפּ װאַסער! מ'דאַרף דעם חתן-בחור אַרױפקלאַפּן אַ צװײ-דרײַ מענדעלס באַנקעס.
אַזױ װי אַ קונצנמאַכער אױפן מאַרק האָט יאַנקל אַרױסגעשלעפּט פון זײַנע אָנגעשטאָפּטע קעשענעס אַ גרין פלעשל, עפּעס װאָס האָט דערמאָנט אַ טײטל, אַ קלענער געל פלעשעלע, אַ שטיקל װאַטע און נאָך שאַלאַמױזן, װאָס סרוליק האָט זײ נישט געקענט זען.
אַז די מאַמע האָט געבראַכט אין אַ מידניצע װאַרעם װאַסער, האָט יאַנקל אַרײַנגעשיט אַהין קלינגענדיקע באַנקעס, װי ער װאָלט זײ אַרױסגעשאָטן פון אַרבל אַרױס.
קונציק האָט ער אָנגעצונדן אױפן טײטל אַ בלאָען ספּירט-פײַער, ס'פײַער געלאָזט אין די באַנקעס און זײ אַרױסגעקלאַפּט אױף סרוליקס פּלײצע.
באַלד איז ער געבליבן שטײן מיט דעם בלױען ספּירט-פײַער און געזאָגט צו דער מאַמען:
רײצעשי, איך דערקען נישט די װעלט.
אַמאָליקע צײַטן פלעג איך אױף דער פּלײצקע פון אַזאַ חתן-בחור אַרױפקלאַפּן אַ שאָק באַנקעס.
הײַנט, קוקט אַלײן, קױם אַ מענדעל און אַ שטופּעניש װי אין שול צו נעילה.
אַן אַנדער װעלט זאָג איך אײַך!
די מאַמע האָט זיך אָנגענומען סרוליקס קריװדע:
ער איז דאָך קױם אַ חומש-ייִנגל.
האָט איר באַלד אַזױ געדאַרפט זאָגן, רײצעשי.
אױב אַזױ װעל איך איצט לערנען מיט אים די פּרשה פראַנצײזישן טערפּענטין.
די באַנקעס האָבן נישט אָנגעצױגן.
פון דעסטװעגן האָט יאַנקל אײַנגעריבן די פלײצע פון סרוליקן.
צום ריח פון ספּירט איז צוגעקומען דער
ריח פון טערפּענטין און צום ריח פון טערפּענטין איז צוגעקומען אַ ריח פון קרײַטעכצער װאָס האָבן זיך געפילט מיט שװײס.
דאָס װעט איר באַבריען, מאַמעשי — האָט יאַנקל דערלאַנגט רײצען די קרײַטעכצער — דער חתן-בחור װעט אױסטרינקען, ער'ט זיך אױסשװיצן װי אַ ביבער און צוריקלױפן איר חדר אַרײַן לערנען חומש.
יאַנקל פעלדשער האָט נישט געטראָפן.
סרוליק האָט נישט געשװיצט.
ער האָט װײַטער געפיבערט.
די אײגעלעך זענען אים געװאָרן פאַרלאָפן און דאָס פּנימל איז געװען נאָך רױטער װי מיט אַ טאָג פריער.
איז יאַנקל פעלדשער װידער געקומען, פאַררוקט דעם קאַפּעליטש אױפן שפּיץ קאָפּ און דאָס מאָל האָט סרוליק געזען, אַז ער האָט נישט קײן שרונט.
ער איז נישט דער קיסר, ער איז יאַנקל פעלדשער.
יאַנקל האָט געטראַכט אױף אַ קול אונטערזינגענדיק אַ ניגון פון די שבתדיקע זמירות און צום סוף געזאָגט:
איר װײסט װאָס איך װעל אײַך זאָגן, רײצעשי? דעם חתן-בחור האָט מען געגעבן אַ גוט-אױג.
רײצע האָט זיך אַ שאָקל געטאָן אין די לענדן:
מײַנע װערטער.
איך האָב באַלד געזאָגט! נאָר אַז דער אײבערשטער האָט באַשאַפן די מאַנצבילן עקשנים, קומען זײ מיטן אתרוג נאָך סוכּות.
װעל איך איצט לױפן צו דב-בערן.
דב-בער דער אָפּשפּרעכער האָט זיך נישט געאײַלט.
טאָמער איז מען געקומען צו אים אין בהלה אַז עמעצער איז אײַנגעפאַלן פון אַן עין-הרע, פלעגט ער לעשן ס'צעטומלעניש מיט דעם טעם, אַז פון אײַלעניש פאַרלירט מען דעם ישוב-הדעת.
און צו רײצען האָט ער געזאָגט:
בײנישעס אישה, װאָס ס'אײַלעניש? אײדער מ'שפּרעכט אָפּ איז קראַנטער צו רופן דעם בעל-דבר, װאָס האָט געגעבן די עין-הרע, ער זאָל קומען צום געלעגער פונעם חולה און זאָל ער אים גוט אַרײַנקוקן אין די אױגן, אָפּשפּײַען דרײַ מאָל און אים בעטן מחילה.
האָט רײצע פאַרלײגט די הענט און געזאָגט:
האָט נישט האָראיבל, ר' דב-בער, װי קומט די קאַץ איבערן װאַסער? װען איך זאָל װיסן װער ס'האָט מײַן קינד געגעבן אַן עין-הרע, װאָלט איך אים געבראַכט צו שלעפּן בײַ די האָר, ער זאָל עס אָפּבלאָזן.
גײ זוך דעם װינט אין װאַלד.
האָט דב-בער געענטפערט געלאַסן:
בײנישעס אישה רעדט װי זי װאָלט נעכטן געבױרן געװאָרן.
װאָסהײסט הײסט מען װײסט נישט װער ס'האָט געגעבן די עין-הרע? אַז מ'גיסט װאַקס זעט מען װער ס'איז דער בעל-דבר.
מיר לעבן דאָך נישט אין פײטערבאַרג, צי אין אַן אַנדער כּרך.
רײצע האָט מודה געװען פאַר דב-בער, אַז זי איז טאַקע נישט מער װי אַן אישה און פונעם צער פון װעגן דעם קינד האָט זי פאַרגעסן, אַז מ'דאַרף גיסן װאַקס און דערקענען װער עס האָט איר סרוליקן געגעבן אַ גיט-אױג.
גלײַך פון דב-בער איז זי געלאָפן צום װאַקסער און געבראַכט אַהײם אַ טאָפּ װאַקס, װאָס האָט געשמעקט מיט דער זיסלעכקײט פון האָניק אין יום כּפּור-ליכט.
זי האָט אַלײן אַרײַנגערופן אַ פּאָר שכנטעס זײ זאָלן העלפן די שטוביקע דערקענען דעם עין-הרעניק.
אײנע פון די שכנטעס האָט זיך געפעדערט און געזאָגט מען זאָל צום װאַקס-גיסן נוצן איר בעזעם.
זי האָט אים געקױפט מיט אַ פּאָר טעג צוריק און די ריטלעך זענען װײכע װי פון באָד-בעזעמלעך, װעלן זײ אַדורכלאָזן דעם װאַקס.
האָט בײניש גופא דורכגעקוקט דער שכנטעס בעזעם, װי מען קוקט דורך אַ לולב.
די ריטלעך האָבן זיך געבױגן.
עטלעכע מאָל האָט ער דעם בעזעם אױסגעפּרוּװט אױפן טיש און די ריטלעך זענען זיך פונאַנדערגעגאַנגען װי דער װײדל פון אַ פּאַװע.
אַז דער װאַקס איז געװען צעלאָזט האָט בײניש נאָך אַ מאָל צעשפּרײט דעם בעזעם אױפן טיש און רײצע האָט מיט אַ שנעלן גאָס אַרױפגעכליאַפּעט דעם װאַקס אױף די ריטלעך.
עס איז געװאָרן הײס און אַזױ שטיל, אַז אײנער האָט געהערט דעם צװײטנס אָטעמען אַרום דעם טיש.
דער אומרו פון דעם געװיכטן-זײגער האָט מיט זײַן טעמפּן קלאַפּן געצײלט די רגעס, װי צװישן די רגעס און דעם געגאָסענעם װאַקס אױפן טיש װאָלט געװען אײנער און דער זעלבער מײן.
בײניש האָט שטיל געצײלט האַלטנדיק מיט בײדע הענט דעם בעזעם.
אַז ער האָט דערצײלט ביז פיר און פערציק האָט ער אָפּגעכאַפּט דעם אָטעם און געלאַסן, געלאַסן אָפּגעלענט דעם בעזעם פון איבער דעם װאַקס.
די אױגן אַרום דעם טיש האָבן זיך פאַרקוקט אין דעם װאַקס-גליװער, נאָר ערשט װען בײניש האָט אַװעקגענומען דעם בעזעם האָבן זיך די שכנטעס אַ לאָז געטאָן נענטער צום װאַקס, געדרײט מיט די קעפּ, דאָ פאַרזשמורעט און דאָ געעפנט די אײגן, זיך אײַנגעגלאָצט אין די װאַקס-גרודעס און גליױערלעד, דאָ פון דער זײַט און דאָ פון דער צװײטער זײַט, כּדי צו דערזען אַ מענטשלעך פּנים.
דער ערשטער װאָס האָט דערזען אַ פנים איז
געװען בײניש, נאָר ער האָט מורא געהאַט פאַר אַ פּתחון-פּה, װאָס װאָלט חלילה געקענט פאַרפירן.
האָט ער געװאַרט.
געװאַרט.
פּלוצים האָט אַ שכנטע צוגעבױגן איר קאָפּ נענטער צום װאַקס און אױסגערופן:
אױ אַן אומגליק, ס'איז דער קיסר! מענטשן, זעטס, דאָס פּנים פונעם קיסר װי אָפּגעגאָסן!
ערשט איצט האָט בײניש נאָכגעלאָזט דעם אָטעם און געזאָגט מיט אַ קול װאָס איז אים פּלוצים געװאָרן הײזעריקלעך:
דאָס איז ער.
איך האָב אים דערזען אין דער אותו רגע װי איך האָב אַװעקגענומען דעם בעזעם.
אַ צװײטע שכנטע, װאָס אױך זי איז געװען בײַ דער באַן װען דער קיסר איז דורכגעפאָרן, האָט געטײַטלט מיט אַ פינגער צו די װאַקסגליװערלעך
אָט דאָ איז זײַן בערדל.
איר זעט די שפּיצן װאָנסעס? װי שטילעטן.
זײַנע װאָנסעס.
און אָט האָט איר דעם שרונט! איר זעט דעם שרונט? האָט אַ צװײטע שכנטע געװיזן אױף אַ שרענגע װאַקס-גליװערלעך.
פּלוצים האָט זיך נעבן דעם טיש באַװיזן סרוליק.
רײצע האָט זיך דערשראָקן.
די שכנטעס האָבן זיך דורכגעבליקט װי עפּעס אױסטערלישס ואָלט געשען.
סרוליק האָט צוגערוקט אַ שטול צום טיש, אַרױף אױף דער שטול און זיך אײַנגעקוקט אינעם װאַקס.
דערנאָך האָט ער געקוקט דאָ צו דער מאַמען און דאָ צום טאַטן, און אױסגערופן:
ס'איז יאַנקל פעלדשער! מאַמע, זע דעם צעקנײטשטן קאַפּעליטש האָט ער זיך מיטן פּנים געװענדט צום טאַטן.
װי ביז איצט װאָלטן אַלע אַרום טיש געװען פאַרכּישופט און ערשט סרוליקס אױסרוף האָט זײ אױפגעװעקט, איז אין דער קאַמער געװאָרן אַ קאָכעדיקער טומל.
אױב ס'איז דער קיסר, איז חלילה אַ גרױס אומגליק.
װי קומט מען צום קיסר ער זאָל אָפּבלאָזן אַ ייִִדיש קינד פון אַן עין-הרע? װען און װי אַזױ האָט דער קיסר געגעבן סרוליקן אַן עין-הרע?
באַלד, באַלד — האָט בײניש געפּרוּװט אײַנשטילן דעם טומל — דאָס קינד זאָגט ס'איז יאַנקל פעלדשער.
געלױבט צו גאָט — האָט רײצע אױסגערופן — אָנהײבן זיך מיט אַ קיסר.
בײניש — האָט זי פּלוצים דערמאָנט — ס'קען נישט זײַן יאַנקל פעלדשער! ער'ט געזען ס'קינד שױן נאָכן גוט-אױג!
ייִִדענע, װײסטו װאָס דו רעדסט? דער קיסר! װי קומסטו צום קיסר?
זאָל יאַנקל קומען און אים אָפּבלאָזן! האָט אַ שכנטע געעצהט.
סרוליק האָט געטרײסלט דעם פאָטערס אַקסל:
טאַטע, זע, דאָס קמץ-בערדל איז אױסגעדרײט אױף אַ זײַט און בײַם קיסר איז דער שפּיץ געגאַנגען גלײַך.
ס'איז יאַנקל פעלדשער.
רײצע האָט געכאַפּט סרוליקן און אים צוריקגעטראָגן צו זײַן געלעגער.
כ'װײס נישט װאָס עס טוט זיך מיט מיר — האָט זי גערעדט צו זיך אַלײן — װי קומט מען צום קיסר? סרוליקל, קינד מײַנס, געדענקסט דער קיסר זאָל האָבן געקוקט אױף דיר?
אװדאי — האָט סרוליק געזאָגט — אַז איך האָב געקוקט אױף אים האָט ער געקוקט אױף מיר.
אַז די מעשה איז אַרױס אין שטאָט אַרײַן אַז דער קיסר האָט געגעבן אַן עין-הרע סרוליק בײנישעס, זענען לײַט געװאָרן אומרויִק.
ס'שמעקט מיט סכּנה.
זאָל מען אָפּלאָזן דעם קיסר! און אַז דאָס ייִִנגל זאָגט: נישט דער קיסר, נאָר יאַנקל פעלדשער, און לײַט זאָגן עדות, אַז װען יאַנקל זאָל אָנטאָן אַ בלױען מונדיר מיט גאָלדענע עפּאָלעטן װאָלט ער געװען װי דער קיסר — זאָל יאַנקל נעמען אױף זיך די עובדה, קומען און אָפּבלאָזן און זאָלן אַלע שלעכטע אױגן געװענדט װערן צו װיסטע מדבריות און געװיטערן.
איז רײצע אַװעק צו יאַנקלען און אים שטאַרק איבערגעבעטן:
איך װײס — האָט זי געזאָגט — אַז נישט איר האָט אים געגעבן די עין-הרע, נאָר דער קיסר.
װער, יאַנקל-לעבן, האָט כּוח צו אַ קיסר אַז סך-הכל זענען מיר נעבעך אין גלות.
טאָ קומט, יאַנקלשי, און בלאָזט אָפּ מײַן קינד, און זאָל זיך אײַך דאַכטן, אַז איר שטעלט אים באַנקעס און ער װעט מערטשעם גענעזן װערן.
יאַנקל פעלדשער האָט פאַרריכט דעם קאַפּעליטש און אַװעק אָפּבלאָזן.
נאָר אַז ער איז אַריבער די שװעל האָט ער געטראָפן סרוליקן אױפן טיש אַ געזונטן.
אינעם װאַקס האָט סרוליק נאָך מער אַרײַנגעשטופּט יאַנקלס װאָנסעס אין זײַנע נאָזלעכער.
דעם רבזנע שעעען
יונה דער שינדלמאַכער איז געװען אױסגעקאָכט מיט די שדים.
ער האָט דערצײלט װעגן זײ װי מען דערצײלט אַ שטײגער װעגן נישט איבעריק גוטע קרובים, װאָס ס'איז בעסער זײ זאָלן נישט קומען צו דיר און דו זאָלסט נישט קומען צו זײ.
זומערלעב, װען די טעג זענען לאַנגע און די נעכט זענען קורצע, האָבן נישט די שדים צו פיל צײַט פאַר זײערע מעלים.
אײדער זײ הײבן אָן פּראַװען זײערע חפצות קרײען די הענער אױף טאָג און זײ אַנטלױפן צוריק אין זײערע קנײעס.
אין די זומערטעג האָט אױך יונה דער שינדלמאַכער נישט צו פיל צײַט צו טראַכטן װעגן די שדים.
פון באַגינען ביז מנחה זיצט ער צװישן געהילץ און שניצט שינדלען, אָדער פון קאַיאָר זיצט ער אױפן געלענדער פון אַ דאַך, פוגעװעט שינדלען און זינגט זײַן ניגון פון דער פאָרשטעלונג עקדת יצחק, אין װעלכער ער אַלײן האָט געשפּילט מיט אַ סך יאָרן צוריק און דער ניגון לאָזט אים נישט צו רו:
מאַמע שרה עפן מיער
דײַן זון יצחק גײט צו דיער
אַזױ װי לײַט אין שטעטל האָבן פירגעזאָגט, אַז דער װאָס שפּילט אין עקדת יצחק דער שטאַרבט צום יאָר, אַזױ זענען אַלע צום יאָר אױסגעשטאָרבן.
דער אײנציקער װאָס איז געבליבן לעבן איז ער, יונה.
ער איז געװען זיכער, אַז ער איז געבליבן לעבן אין זכות פון יצחקן, װאָס האָט זיך געמיט פאַר אים.
װאָרום װי גאָט האָט נישט דערלאָזט, אַז אברהם זאָל
קױלען זײַן אײגענעם זון, אַזױ היט אױך אַ מלאך אים, יונהן, ס'זאָל אים נישט אַראָפּפאַלן אַ האָר פון קאָפּ.
שינדלט ער און זינגט אױף די דעכער.
ער האָט נישט קײן צײַט צו טראַכטן װעגן די שדים.
כּדי צו זײַן באַװאָרנט פון זײ און גאָרנישט זאָל אים מכשיל זײַן בעת ער זיצט אױף אַ משופּעדיקן דאַך, איז װי נאָר ער קלעטערט אַרױף אױפן געלענדער, אַזױ קוקט ער אַרײַן אין דעם קױמען װי עס האַלט דאָרט.
װאָרום שדים האָבן דװקא ליב צו פאַרקלײַבן זיך אין די קױמענס.
אַ מענטש דאַרף זײַן געהיט; יעדער אײנער װײסט, אַז אַ געהיטן היט גאָט.
אײן מאָל אין אַ פאַרטאָג, די זון איז נאָר װאָס געהאַט אַרױס פון איר פּוטערפאַס, איז יונה אַרױף אױף אַ דאַך און זיך געפױלט צוצוקלעטערן צום קױמען און כאַפּן דאָרט אַ בליק.
װי ער האָט אָנגעהױבן פוגעװען די שינדלען מיטן רוקן צום קױמען, אַזױ האָט ער פונעם קױמען אַרױסגעהערט אַ בלײקעץ, עפּעס אַ קול פון אַ קרײ פון אַן אַלטן האָן און אַ קװיטש פון אַן עגלה ערופה.
פון טױטשרעק האָט זיך יונה פאַרלױרן, זיך אָנגעהױבן קײַקלען איבערן דאַך-געלענדער און ער װאָלט מסתמא געניזוקט געװאָרן װען זײַן טלית קטן װאָלט זיך נישט האָבן פאַרטשעפּעט אין אַ בעלקע.
אױף אַ רגע איז ער געבליבן הענגען ביז דער טלית קטן האָט זיך אָפּגעריסן און ער איז אַראָפּגעפאַלן צום בױדעם.
גאָר אַנדערש איז װינטערצײַט.
אין װינטערצײַט פאַרדעקט דער שנײ די דעכער און יונהס געהילץ.
דער פראָסט בריט די פינגער אַז מען קען דעם שניצאײַזן נישט נעמען אין דער האַנט אַרײַן.
דעמאָלט פאַרברענגט יונה שטיקער טעג און אָװנטן אין בית-מדרש הינטערן אױװן.
ער איז דארט נישט אַלײן.
צוזאַמען מיט אים בלײַבן אין בית-מדרש די אַלע, װאָס װילן װיסן װי עס האַלט מיט דער װעלט און װאָס אױף איר טוט זיך.
דער קאַכל-אױװן קװאַלט אַרױס אַ ליבע טרוקענע װאַרעמקײט, װאָס אַז איר לײגט צו אים צו די פּלײצעס צעגײט זיך די װאַרעמקײט אין אַלע גלידער און איר פילט דעם אמתן טעם פון לעבן.
אַזױ אָפט װי יונהן, און אפשר נאָך אָפטער, טרעפט איר הינטערן אױװן שמערל דעם בעל-תּשובה.
זאָגן זאָגט מען אױף אים, אַז ער האָט מעוברת געמאַכט אַלע שיקסעס אין די דערפער אַרום דעם שטעטל און אַפילו נאָך װעטער.
אָבער זײַט ער איז געװאָרן אַ בעל-תּשובה, גײט ער אַרום מיט אױפגעקנעפּלטע הױזן מחמת מורא פאַר בטול זרע.
אַז ער קומט אַרײַן אין
דעם רבינש שטעקו
בית-מדרש און גיסט אָפּ די נעגל בײַ דער האַנטפאַס, טוט ער אַ שפּריץ װאַסער אױף דעם אָפענעם קראָק.
אַזױ זומער און אַזױ װינטער.
פון דעם שפּריצן װאַסער אױף דעם מקום זומערצײַט זענען אים די הױזן אַלע מאָל נאַס.
װינטערצײַט איז אים דער קראָק געפרױרן, באַלײגט מיט שנײ.
אין די גרױסע פרעסט טרעפט, אַז עס הענגען אים אַראָפּ פונעם קראָק צאַפּנס אײַז.
שמערל דער בעל-תּשובה װיל װיסן אַלץ װאָס עס טוט זיך אױף יענערװעלט.
װעגן דער-װעלט װײסט ער, אַז זי טױג אױף תּשעים-נײַנציק כּפּרות און ס'איז נישטאָ אַפילו װעגן װאָס צו רעדן.
דער עיקר איז יענע-װעלט.
ער האָט רק געמאָלקן יונה שינדלמאַכער, ער זאָל אים זאָגן װאָס אַלץ עס טוט זיך בזמן חבוט הקבר, װי אַזױ מען װערט געברענט און געבראָטן אין גיהנום און װי אַזױ מען דאַרף זײַן געהיט פון די שדים און נישט-גוטע, װאָס טוען אָפּ געברענטע צרות נאָך אײדער מען קומט אױף יענער-װעלט.
אַ שטענדיקער גאַסט הינטערן אױװן איז הערשעלע ליקעװער.
קײן דאגות פּרנסה האָט ער נישט.
זײַן װײַב, שײנדל, זאָרגט דערפאַר.
זי פאַרקױפט הײסע גערעטשענע בובעלעך אין די חדרים און אין די אָװנטן פליקט זי פעדערן.
די מצװה פון פּריה ורביה האָט ער, הערשל ליקעװער, אָפּגעטאָן.
ער האָט קײן עין-הרע פינף טעכטער און דרײַ זין.
אױף טשעקאַװעס גײט ער אַרום אין די מאַרקטעג צװישן די פױערטעס און טאַפּט-אױס די הינער, װאָס זײ האָבן צו פאַרקױפן.
דאָ בלאָזט ער אַ הון צװישן די פעדערן בײַם פּופּיק צו זען, צי זי האָט פלוסטערן און צי פון איר װאָלט געװען אַ גוט ביסעלע יױד, און דאָ שטעקט ער אַרײַן אַ פינגער אינעם פּופּיק פון אַ הון צו זען, צי זי איז אַ לײגעװדיקע.
קױפן קױפט ער סײַ װי נישט.
אַ מאָל האָט ער אַפילו חשק אײַנצוהאַנדלען אַ הינדל אױף שבת, בעיקר װען דער מאַרק ענדיקט זיך און מען קען דאָס הינדל קױפן בזיל הזול, פאַר אַ האַלבן פרײַז פון דעם װאָס די ערלטע האָט געװאָלט אין דער פרי.
נאָר ער האָט מורא צו קױפן.
װאָרום אױב דאָס הינדל איז ביליק, קען גאָר זײַן אַז עס האָט אַ נאָדל אין פופּיק, אָדער אַ שטיפט אין די געדערעם און דער מורה הוראה װעט עס מאַכן טריף.
ער װאָלט זיך בײַ זײַן שײנדלען אײַנגעקױפט מפטיר.
אַ גאַנץ יאָר װאָלט זי עס אים אױסגערעדט.
איז גלײַכער — נישט, קױפט ער נישט.
הערשעלע ליקעװער האָט דװקא יאָ ליב צו הערן װאָס עס טוט זיך אײר דער װעלט.
ער װאָלט געגעבן אױף מאיר בעל הנס צו װיסן װאָס אַ
שטײגער דער קײסער עסט אױף װעטשערע — מילכיקס, צי פלײשיקס? אױב מילכיקס, צי עסט ער יעדן טאָג פּוטערקיכן, און אױב פלײשיקס, צי עסט ער אױף װעטשערע געבראָטענע הינערשע לעבערלעך.
שמערל דער בעל-תּשובה איז אים מבטל און ער רופט אים זולל וסומ.
דער קאָפּ ליגט אים נאָר אין פרעס.
אַז די שעה הינטערן אױװן װערט אַ שפּעטע און דער שמועס פאַלט אַרױף אױף שדים, װײסט אױך הערשעלע ליקעװער מיט װאָס מען עסט זײ.
ער קען זײ גוט! װען ער איז געװען אַ חתן-בחור און געשטאַנען אין שידוכים איז ער אײן מאָל צוזאַמען מיט זײַנע עלטערן געפאָרן זען אַ כּלה.
די פערד האָבן געשלעפּט די בױד װי װיכערס.
דער באַלעגאָלע האָט געזאָגט, אַז זײ װעלן אָנקומען צום קוק מיט אַ שעה פריער און זײ װעלן מוזן בלײַבן הינטער דער שטאָט און װאַרטן אױף דער צײַט.
ערשט פּלוצים — די פערד בלײַבן שטײן און זײ רײַסן זיך אױף צוריק פון די שלײעס, װי זײ װאָלטן אַראָפּ פון זינען.
דער באַלעגאָלע האָט זײ געשונדן מיט דער בײַטש די פעל און זײ — גאָרנישט.
זײ שטעלן זיך דיבאָם, אױף די הינטערשטע פיס, און נאָר הי-הי-הי, הי-הי-הי און אַפילו פאַר אַ טונדל גאָלד װעלן זײ זיך נישט רירן פונעם אָרט.
דער באַלעגאָלע איז אַראָפּ פון די קאָזלעס, געריסן די פערד בײַ די גזשיװעס, זיך געבעטן בײַ זײ װי בײַ די גזלנים, ס'האָט גאָרנישט געהאָלפן.
דער טאַטע האָט זיך פּלוצים דערמאָנט, אַז ער האָט האָרגעסן צו זאָגן תּפילת-הדרך און דעריבער האָבן די שדים שליטה איבער די פערד.
איבער די מענטשן קענען זײ נישט האָבן קײן שליטה, װאָרום אין דער בױד איז פאַראַן אַ מזומן מאַנצבילן און זײ זענען אָנגעטאָן אין כּשרע ארבע כּנפות.
האָבן די קליפּות זיך אָמעהאָנגען אױף די פערד און לאָזן זײ נישט שלעפּן די בױד.
זענען די מאַנצבילן אַראָפּ, אָנגעריבן די שפּיץ פינגער אָן דער ערד און זיך געשטעלט זאָגן תּפילת-הדרד, אַז דער בורא-עולם זאָל זײ פירן אַהין װוּ זײ באַגערן, צום לעבן און צו פרײד און צו שלום, און ער זאָל זײ אָפּהיטן פון די הענט פון פײַנט, פון לױערערס, פון גזלנים און חיות רעות.
מיט געלײַטערטע הערצער פון דער תּפילה האָבן די מאַנצבילן צוריק זיך אַרײַנגעזעצט אין דער בױד, דער האָלעגאָלע האָט אַ פײַף געטאָן מיט דער בײַטש און מיט קוראַזש אױסגעשריגן:
װיאָ, מײַנע ברױט-געבער!
דעם רבינע ששעקו
אײן מאָל, צװײ מאָל, װיאָ אַהער, װיאָ אַהין, די פערד דרעפּטשען אױף אַן אָרט, רײַסן זיך אין דער הײך, שטעלן זיך װידער דיבאָם, נאָר פאָרױס קײן טריט נישט.
האָט דער.
טאַטע געפרעגט:
װאָס פאַר אַ באַלעגאָלע ביסטו װאָס די פערד האָבן דיך אין דר'ערד, כאָטש נעם און שפּאַן זיך אַלײן אײַן אין דער בױד און זאָלן די פערד זיך זעצן אױף די קאָזלעס.
האָט דער באַלעגאָלע געזאָגט, אַז ס'איז נישט דאָס ערשטע מאָל בײַ אים.
ער קען זײ, די מנװלים.
דאָ אַנומלט איז ער געפאָרן מיט נחומטשע דעם שפּילעטער קײן װאַרשע, זענען קאָשעען באַפאַלן די בױד װי װעלף:
די פערד זענען שיר נישט אַראָפּ פון זינען.
דער גניאַדער האָט מיר צעבראָכן דעם דישעל, זיך אַרױסגעריסן פון די שלײעס, אַז איך האָב אים קױם פאַרהאַלטן ער זאָל מיר נישט אַנטלױפן בײַ נאַכט אין די פעלדער.
גײ זוך בײַ האָכט אַ װינט אין פעלד.
אַז דער באַלעגאָלע האָט אָנגעהױבן דערצײלן װי אַזױ אַ טשאַטע קאָשעצן הענגען זיך אָן אױף די גזשיװעס פון די פערד און קיצלען זײ אין די אױערן, האָט די מאַמע באַקומען אַ שלוקערץ, אַז מען האָט געקענט אים הערן אױף מײַלן װײַט.
האָט דער באַלעגאָלע געזאָגט, אַז ער מוז טאָן דאָס זעלבע װאָס ער האָט געטאָן מיט גחומטשע דעם שפּילעטער: אױסדרײען די בױד אױף צוריק, מאַכן אַן אומװעג אױף אַ האָלבן מײַל און אָפּנאַרן די קאָשעען.
האָט ער אַזױ געטאָן און אױסגעקערעװעט די בױד — די פערד זענען געגאַנגען װי אַ מזמור.
האָט די מאַמע געזאָגט:
,אױב די בױד איז שױן אױסגעקערעװעט אױף צוריק, איז גלײַכער צוריקצופאָרן אַהײם.
די כּלה װעט נישט זײַן קײן מזלדיקע.
וכך הװה.
דער שידוך איז אָפּגעלאָזן געװאָרן.
די כּלה האָט חתונה געהאַט מיט אַן אַנדערן און נאָך אַ יאָר איז זי געשטאָרבן אין קימפּעט.
אַ צװײט מאָל איז עס געשען מיט אים אַלײן, מיט הערשעלען:
אַ חודש צװײ נאָך דער חתונה מיט זײַן שײנדלען האָט זי זיך אױסגערעדט פאַר איר מוטער, אַז ער איז געקומען צו איר אין אירע אומרײנע טעג.
האָט זיך די מיטער דערשראָקן, זי האָט מורא געהאַט, אַז שײנדל װעט פאַר דער זינדיקײט װערן אַן עקרה.
איז זי אַװעק צום מורה הוראה פרעגן אַ שאלה און צו געפינען אַ זכות.
האָט דער מורה הוראה גערופן צו זיך הערשעלען אין אים געשטראָפט װי ער װאָלט חלילה געקױלעט אַ מענטש אין װאַלד.
הערשעלע האָט געלײקנט שטײן און בײן.
ער האָט אַפילו געװאָלט
שװערן בײַ אַ ספר תּורה.
האָט אים דער מורה הוראה געגלײבט, נאָר פאַר זיכערקײט װעגן — אַ מענטש קען דאָך חלילה געשטרױכלט װערן אָן אַ כּװנה — האָט ער געפּסקנט, ער זאָל פאַסטן אַ תּענית און אין יענער נאַכט זאָל ער גײן זיך אָפּטובלען אין אַ קאַלטער מקװה.
הערשעלע ליקעװער האָט באהבה אָנגענומען דעם פּסק און נאָכן פאַרפאַסטן איז ער פאַר חצות געגאַנגען זיך אָפּטובלען אין אַ קאַלטער מקװה.
באַלד בײַם עפענען די טיר פון דער מקװה איז אים די מעשה נישט געפעלן.
די טיר האָט זיך נישט געלאָזט עפענען, װי זי װאָלט פון אינעװײניק געװען פאַרלײגט מיט שטײנער.
האָט ער זי אַ שטאַרקן שטופּ געטאָן און אַנשטאָט די טיר זאָל קרעכצן, האָט זי אַ װאָרטשע געטאָן װי אַ בײזער הונט.
פאַר הינט האָט הערשעלע ליקעװער קײן מאָל נישט מורא געהאַט הינט האָבן פאַר אים מורא געהאַט.
איז ער אַרײַן אין דער מקװה, זיך אױסגעטאָן און די מלבושים אַװעקגעלײגט האַרט בײַם טרעפּל אַראָפּצוגײן אין װאַסער, כּדי ער זאָל שפּעטער נישט דאַרפן טאַפּן אין דער פינצטער.
גײט ער אַראָפּ מיט די טרעפּלעך אין װאַסער, טובלט זיך אָפּ װי דער מורה הוראה האָט געהײסן און ער טרײסלט זיך אָפּ פונעם װאַסער.
דערהערט ער אַ געלעכטער.
פאַלט ער נישט בײַ זיך און פרעגט אין דער לײדיקער מקװה:
װאָס איז ס'געלעכטער?
האָט זײַן שאלה אָפּגעהילכט װי אין אַ לײדיקער פאַס אָבער קײנער האָט אים נישט געענטפערט.
ערשט אַז ער איז אַרױס פון װאַסער און זיך אָנגעהױבן אָנטאָן, האָט ער נישט געפונען די הױזן.
זײ זענען נעלם געװאָרן װי ער װאָלט זײ גאָרנישט געהאַט לכתחילה.
פאַרשטײט ער, אַז ער האָט דאָ צו טאָן מיט יענע לײַט, די נישט-גוטע, און ער פרעגט זײ:
װאָס האָט איר צו מײַנע הױזן?
האָט זײַן שאלה װידער אָפּגעהילכט װי אין אַ לײדיקער פאַס אין ער האָט זיך אײַנגעהערט, געװאַרט אױף אַ סימן פון אַן ענטפער און גאָרנישט.
נישטאָ קײן סימן און נישטאָ קײן הױזן.
בלית ברירה איז ער אַװעק דורך דער שטאָט אין די תּחתונים.
נאָר אַז זײַן שײנדל האָט געעפנט די טיר און געזען אַ מענטש אין די גאַטקעס, האָט די נקבה אַפילו נישט פאַרשטאַנען, אַז דאָס איז ער, איר אײגענער מאַן, נאָר זי האָט זיך דערשראָקן אימת מװת און געשריגן:
שד, שד, גײ אין דײַן רו אַרײַן!
זי איז געװען נאָענט צו פאַלן אין חלשות.
דעם רבינס ששעקו
אױף צו מאָרגנס האָט דער קברן געפונען הערשעלע ליקעװערס הױזן אױפן קבר פון יאָכטשען, װאָס מיט יאָרן צוריק האָט דאָס שטעטל מיט איר געקאָכט װי אַ קעסל.
יאָכטשע איז געװען פון אַ באַלעבאַטיש הױז און די שענסטע מױד אין שטעטל.
זי האָט געקענט טאָן אַ שידוך אַפילו מיט אַ פרינץ.
האָט זי זיך פאַרליבט אינעם אַפּטײקערס זונדל און אַװעק מיט אים װױנען נאַ װיאַרע אין דער גױישער געגנט.
דערצײלט האָט מען, אַז ער האָט זי געשלאָגן מכּות רצח און זי האָט געקלעפּט צו אים װי אַ קליפּה.
װאָס מער ער האָט זי געשלאָגן אַלץ מער האָט זי זיך געצױגן צו אים.
פון גרױס צער זענען אירע עלטערן אַװעק פון דער װעלט.
שפּעטער איז יאָכטשע קראַנק געװאָרן אױף טשעכאָטקע און דעם אַפּטײקערס זון האָט אין איר אַרײַנגעשטופּט אַ האַלבע אַפּטײק.
ס'האָט נישט געהאָלפן.
אין אײנעם אַ טאָג איז דאָס זונדל געקומען צום קברן און אים געזאָגט:
קום, נעם אײַער יאָכטשע.
זי איז געשטאָרבן װי אַ הײליקע.
איז דער קברן אַװעק, געבראַכט יאָכטשען אױף אַ װאָגן, חברה קדישא האָט איר געטאָן איר רעכט און זי קובר געװען בײַם פּאַרקן.
שפּעטער האָט דער קברן דערצײלט, אַז װי עס פאַלט צו די נאַכט ראָיען אַרום איר קבר נשמות װאָס האָבן נישט קײן רו, נישט-גוטע און אַלע די לײַט, װאָס ס'איז בעסער זײער נאָמען נישט צו דערמאָנען.
אױף דעם קבר פון אָט דער יאָכטשען האָט דער קברן געפונען הערשעלע ליקעװערס הױזן.
אַזױ װי ער האָט שױן געהאַט געהערט די שמיעה װאָס עס איז געשען מיט הערשעלען אין דער מקװה, האָט ער, דער קברן, געבראַכט די הױזן צו אים אַהײם.
אַז שײנדל האָט געהערט אױף װעמענס קבר ער האָט די הױזן געפונען, איז זי געפאַלן אין חלשות, אַז מען האָט זי קױם אָפּגעמינטערט.
שפעט אין אָװנט קומט אַרײַן אין בית-מדרש און פאַלט צו צום װאַרעמען אױװן װי צו אַן אוצר, ראובן ברײַנעס דער טרעגער.
זען זעט ער אױס װי אַ שמש, נאָר כוח האָט ער פון אַ גױ.
אַז אין שטעטל ברעכט אױס אַ שריפה קען ער נעמען אױף זײַנע פּלײצעס אַן אַלמער אָנגעשטאָפּט מיט מלבושים, אױפן אַלמער אַ טיש און פון אױבן די בעטן מיט די פערענעס.
די מלא זבדה טראָגט ער יױ זי װאָלט געװען פון שפּינװעבעכץ.
נאָר װי שטאַרק ער איז אַזױ שװאַך איז ער.
אַז פרײדל, זײַן װײַב, װאָס האָט פאַרגעסן צו װאַקסן און זי זעט אױס װי אַ קינד, װאָס האָט זיך פאַרשטעלט
פאַר אַ דערװאַקסענע, עפנט אױף אױף אים איר מײַלכל, שרומפּט ער זיך אײַן, װערט אַ נעבעכל און זוכט רק װי אַזױ צו אַנטרינען.
ראובן ברײַנעס איז זײַן האָנץ לעבן געװען אַ קײַלעכדיקער יתום.
קײן קרוב און קײן נאָענטן נישט געהאַט.
איז דער בית-מדרש אַלע מאָל געװען זײַן הײם.
אַז ער הערט װי די לײַט הינטערן אױװן רעדן װעגן שדים, נישט-גוטע, קאָשעצן, װילקאָלאַקס און װי זײ הײסן דאָרט, איז ער זײערע מעשיות מבטל.
װאָס װײסן זײ װעגן די יענעװעלטיקע לײַט? ! ער האָט שױן אין זײַן לעבן געהאַט צו טאָן מיט מער שדים װי די אַלע װאָס דערצײלן די מעשיות.
סנדרל דער װוּכערניק עליו השלום האָט אַ מאָל געהאַט אים געדונגען ער זאָל אים שפּעט אין אָװנט ברענגען פון סטאָליאַר אַ נײַעם אַלמער.
סנדרל האָט מורא געהאַט פאַר אַן עין-הרע אימת מװת.
אַז די גאַנצע װעלט צײלט זײַן געלט! אַז די גאַנצע װעלט שאַצט זײַן פאַרמעגן! אַז די װעלט קוקט אים אַרײַן אין דער שיסל װאָס ער עסט! — רק זי װיל אים אױפעסן מיט די אױגן.
האָט ער נישט געװאָלט, אַז לײַטן זאָלן זען אַז ער האָט באַשטעלט אַ נײַעם אַלמער, כאָטש דער אַלמער איז געװען אױף צו באַהאַלטן די משכּנות, װאָס עס פאַרזעצן בײַ אים אלמנות, עלטערן פון אָרעמע כּלות, אָדער אַזעלכע װאָס עס קװעטשט זײ צו, כאָטש גײ פון בריק אין װאַסער.
האָט סנדרל װוּכערניק געזאָגט:
ראובן, ברענג מיר פון סטאָליאַר דעם אַלמער שפּעט בײַ נאַכט, אַז קײנער זאָל דיך נישט זען.
פאַר ראובן ברײַנעס איז אַלץ אײנס װען ער טראָגט אַ לאַסט, בײַ טאָג צי בײַ נאַכט.
איז ער אין שפּעטן אָװנט געקומען צום סטאָליאַר, גענומען דעם אַלמער אױף די פּלײצעס און אַװעק.
ער האָט זיך אױף קײן ברעקל נישט אײַנגעבױגן, אַפילו געזען די שטערן אין הימל.
אַז ער איז אָבער אַרױף צום מאַרק האָט ער דערפילט: דער אַלמער באַקומט װאָג, און אײדער װאָס-װען איז ער שװער װי ער װאָלט געװען פול מיט שטײנער.
טראַכט ער: אױ, ראובן ברײַנעס, עס איז נישט גוט מיט דיר.
דו פאַרלירסט די כּוחות.
און װי ער טראַכט אַזױ מוז ער זיך אײַנבײגן װאָס אַ מאָל טיפער, װאָרום דער אַלמער װעגט װאָס אַ מאָל מער.
די נאַכט איז געװען אַ קאַלטע, מיט אַ האַרבסטיקן בלאָז און דאָ פילט ער אַז ער שװיצט פון דער משא װי גאָרנישט זײַן שטײגער.
אין דער מיט
דעם רבינע ששעקו
מאַרק האָט ער אַראָפּגעלאָזט דעם אַלמער אין עס פאַלט אים אײַן, אַז דאָסהאָבן האָבן זיך שדים אין אים אַרײַנגעכאַפּט; שדים זענען שװער װי מתים.
װישט ער מיטן היטל דעם פאַרשװיצטן שטערן און שטײט און טראַכט װי אַזױ אָנצולערנען די שדים, אַז זײ זאָלן פון אים װײכן יױ געשלאָגענע הינט.
איז ער אַװעק, אָפּגעבראָכן אַ פלאָקן פון אַ פּלױט און האַלטנדיק דעם פלאָקן אין דער הײך גלײַך צו געבן אַ קלאַפּ, איז ער צוריקגעקומען צום אַלמער.
איצט װעט איר זיך בײַ מיר אױסריכטן אַ שװאַרץ יאָר — האָט ער גערעדט צו זיך אַלײן און פּאַמעלעך אָפּגעשפּאַרט אַ טיר פון דעם אַלמער.
גאָרנישט איז פון דאָרט אַרױס.
דער אַלמער איז געװען לײדיק.
נאָר יױ ער האָט די טיר צוריק פאַרמאַכט האָט ער הינטער זײַנע פּלײצעס דערהערט אַ געלעכטער, אַזאַ שטײגער געלעכטער װי עס װאָלטן זיך אַװעקגעקאָלערט אין דער װײַטקײט אַרײַן שטײנער און אײנער קלאַפּט זיך אָן אָנעם צװײטן.
ער האָט זיך אומגעקוקט און נישט געזען עמעצער זאָל אַנטלױפן און פון װאַנען עס קומט דאָס געלעכטער:
איר זאָלט זײַן פאַר מיר אַ כּפּרה! האָט ער אױסגערופן הױך אױף אַ קול און נאָך העכער אױסגעשנײַצט די נאָז.
ער האָט װידער גענומען דעם אַלמער אױף די פּלײצעס און װײַטער אים געטראָגן װי ער װאָלט גאָרנישט געװױגן.
ערשט אַז ער איז אַראָפּ אין שול-געסל האָט ער דערהערט דאָס קװאָקען פון אַ גערודפטער הון און פאַר זײַנע פיס איז פײַל אױסן בױגן פאַרבײַגעלאָפן אַ באַשעפעניש, װאָס האָט אױסגעזען װי עס װאָלט געװען אַ בן-אדם, נאָר געלאָפן איז עס אײף אַלע פיר.
איצט מוז ער עס בענדיקן! האָט ער שנעל אַראָפּגעלאָזט דעם אַלמער און זיך געלאָזט נאָכיאָגן דאָס באַשעפעניש.
ס'האָט אים פאַרפירט צו דער זײַטיקער װאַנט פון דער שול אין דער שטשאָנקע.
דער דורכגאַנג איז אַ שמאָלער.
ראובן ברײַנעס האָט געדענקט, אַז אָן דער װאַנט פון דער שול איז אָנגעשפּאַרט די מיטה און ער דאַרף זי אױסמײַדן.
ער האָט זי אױסגעמיטן צו שפּעט.
ער האָט זיך אָן איר אָנגעשלאָגן און געפאַלן.
געפאַלן מיטן פּנים אַראָפּ, אױסגעצױגן אױף דער מיטה, װי ער װאָלט געװען אַ מת, װאָס די חברה קדישא האָט פאַרגעסן אים אַװעקצוטראָגן אױפן ביתהחײם אים קובר צו זײַן.
אַז ראובן ברײַנעס האָט צום סוף געבראַכט דעם אַלמער צום װוּכערניק, האָט סנדרל געפונען אַ ריטשקעלע בלוט אױף דעם טרעגערס בגד.
האָט ער געזוכט און געזען, אַז דאָס בלוט קומט פון דער הינטערשטער זײַט קאָפּ.
,מיט װעמען האָסטו זיך געשלאָגן? — האָט דרך אַגב סנדרל געװאָלט װיסן װער עס האָט געזען דעם אַלמער.
,מיט שדים — האָט ראובן ברײַנעס געענטפערט.
אײן מאָל אין אַ װינטערנאַכט האָט זיך די חברותא הינטערן װאַרעמען אױװן אין בית-מדרש אַזױ צערעדט װעגן שדים, אַז זײ האָבן אַפילו נישט געהערט װען די הענער האָבן געקרײט אױף האַלבער נאַכט.
הערשעלע ליקעװער, װאָס האָט ליב צו הערן װאָס עס טוט זיך אױף דער װעלט, האָט געהאַלטן דערבײַ, אַז דאָס װאָס די מאַכטיקע פירן צװישן זיך מלחמה איז עס אָנגעדרײט פון די שדים און נישט-גוטע.
װאָרום פון זיך אַלײן — צו װאָס דאַרפן די מלכים מלחמות? פּרנסה פעלט זײ נישט, כּבוד האָבן זײ איבערן קאָפּ, נקבות — װיפל זײ װילן, פרעסן און זױפן שפּילט בײַ זײ אַ ראָל װי בײַ אים, הערשעלען, אַ קדיש יתום.
װיל אײנער ראָסל-פלײש — טוט ער אַ פּאַטש מיט די הענט און זײַנע דינערס ברענגען אים אַרײַן אַ מידניצע ראָסל-פלײש.
װיל ער אַ טעלער יױך מיט אונטערגעפּרעגלטע זאַטערקעס איז גענוג ער זאָל אַ פּינטל טאָן מיט אַן אױג און די סאַרװערס ברענגען אים אַרײַן אַ גאַנצע מידניצע יױך מיט זאַטשערקעס אַז זײ פאַרשמעקן דעם פּאַלאַץ.
אין דער צײַט װי הערשעלע ליקעװער האָט זיך געלוביעט מיט די מאכלים פון די מאַכטיקע, האָבן די אברכים, װאָס לערנען בײַ נאַכט אין בית-מדרש, געהאַט געבראַכט קי-אײַטער און װאַרעמע בײגל נאָר װאָס פון אױװן אַרױס.
דעם אײַטער האָבן זײ געבראָטן אױף די זשאַרענדיקע קױלן אין אױװן.
דער ריח פון דעם געבראָטנס האָט ליכטיק געמאַכט אין בית-מדרש.
אַפילו שמערל דער בעל-תּשובה האָט אָנגעהױבן רעדן װעגן עסן, צוגעלאָפן צו דער האַנט-פאַס, אָפּגעגאָסן די נעגל און אַ שפּריץ געטאָן אױפן קראָק פון זײַנע הױזן, װי ער װאָלט זיך געגרײט צו ברבּת המזון.
דאָס װאָס הערשעלע ליקעװער האָט פרטימדיק אױסגערעכנט װאָס פאַר אַ מאכלים די מאַכטיקע קענען האָבן בלױז פון אַ פּאַטש טאָן מיט די הענט, אָדער פון אָנװינקען מיט אַן אױג, און דאָס װאָס דער ריח פון דעם געבראָטענעם אײַטער איז זיך צעגאַנגען איבער אַלע װינקעלעך פונעם ביתמדרש, האָט דערמאָנט יונה שינדלמאַכער, אַז ער האָט פאַרגעסן צו עסן װעטשערע.
ס'האָט אים זײער שטאַרק גענאָגט בײַם האַרץ.
האָט ער איבערגעריסן דעם גוטן שמועס װעגן שדים, װעגן מאַכטיקע און מאכלים און זיך
דעם רבינס שטעקו
געקליבן אַהײמגײן.
אָבער װי נאָר ער איז אַרױס פון בית-מדרש, האָט ער פון דער שול, װאָס אַנטקעגנאיבער, דערהערט יױ אַ ניגונדיק קול רופט אים אױף צום ספר.
פון אָנהײב האָט ער אַפילו נישט באַגריפן, אַז דאָס מײנט מען אים.
נאָר אַז ער האָט געהערט אױסרופן זײַן נאָמען, האָט ער אונטערגעשטעלט דאָס אױער און בפירוש געהערט, אַז דאָס קיל ניגונט אױס:
יעמוד ר' יונה בן ליפּא!
ער האָט אַפילו געװאָלט נעמען די פיס אונטערן אָרעם און אַנטלױפן, אָבער װי ער האָט אָנגעהױבן לױפן אַזױ איז אים דאָס קול נאָכגעלאָפן און אים גערופן װאָס אַ מאָל העכער און אַפילו דראָענדיק.
האָט זיך יונה באַזינען, אַז די שדים האָבן אים סײַ װי געבענדיקט און דאָס מאָל װעט ער פון זײ נישט פּטור װערן.
האָט ער זיך אױסגעדרײט און געלאָפן צוריק אין בית-מדרש.
אַז ער האָט דערצײלט די מעשה, האָט ראובן ברײַנעס אָנגעשפּיגן אין די פױסטן און געזאָגט:
קום, יונה, איך גײ מיט דיר.
װעסט מאַכן די ברכה איבערן ספר און זאָל זײ גאָט העלפן זײ זאָלן דיר עפּעס טאָן.
איך װעל זײ פּלעטן די קעפּ!
האָט שמערל דער בעל-תּשובה געלאָשן ראובן ברײַנעס היציקײט און געזאָגט, אַז מיט יענע לײַט טאָר מען זיך נישט שפּילן.
זײ האָבן אַזעלכע פאָרטלען, װאָס קײן שום לעבעדיקן װעט גאָר נישט אײַנפאַלן.
אַז זײ רופן אױף בײַ נאַכט צום ספר מוז מען גײן, נאָר מען דאַרף טאָן װאָס אַלע ייִִדן טוען אין אַזאַ פאַל: אױפװעקן דעם שמש, דער שמש זאָל אױפװעקן דעם גבאי, דער גבאי זאָל אױפװעקן דעם רב און דער רב זאָל מיט אַ מזומן ייִִדן באַגלײטן יונהן צום בעלעמער אין דער שול.
יונה איז געװען דערשראָקן און בלאַס װי די שדים װאָלטן אים באַצײַטנס געװאָרגן.
ער האָט געפילט: ס'איז נישט גוט מיט אים.
װי װעט ער דאָ גײן װעקן דעם שמש, דעם גבאי, דעם רב, אַז סך-הכּל איז ער נישט מער װי יונה שינדלמאַכער?
די אברכים װאָס קענען זיך אױס אין די דינים און מנהגים, האָבן געזאָגט, אַז דעם רב אַלײן דאַרף מען נישט.
דער שטעקן פונעם רב איז אַזױ גוט װי דער רב אַלײן.
דעם גבאי דאַרף מען אױך נישט.
זאָל נאָר דער שמש אַרױסבאַקומען פונעם רב דעם שטעקן מיט רשות, איז גענוג אַ מזומן מאַנצבילן זאָלן גײן מיט יונהן און ער זאָל מאַכן די ברכה איבערן ספר.
געהערט, אַז ער דאַרף מאַכן די ברכה, האָט זיך יונה געפּרוּװט דערמאָנען און די ברכה איז אים אַרױסגעפלױגן פון זכּרון, װי ער װאָלט זי קײן מאָל נישט געקענט אױסנװײניק.
ער האָט מיט דער האַנט זיך אָנגעכאַפּט בײַם שטערן.
ער, װאָס האָט געקענט אױסנװײניק גאַנץ עקדת יצחק צוזאַמען מיט די ניגונים, זאָל האָבן פאַרגעסן די ברכה איבערן ספר! אַז שמערל דער בעל-תּשובה האָט געזען װי שטאַרק יונה איז צעטומלט, האָט ער געזאָגט צו הערשעלע ליקעװער, ער זאָל גײן אױפװעקן דעם שמש, דער שמש זאָל אױפװעקן דעם גבאי, דער גבאי זאָל לױפן אױפװעקן דעם רב און דער רב זאָל אים געבן זײַן שטעקן און די שליטה.
איז הערשעלע צעטומלט געװאָרן, װי יונה איז געװען צעטומלט, און זיך אָפּגעטרײסלט:
װאָס עפּעס איך?
אַ שליחות מצװה! האָט שמערל אים געמוטיקט.
האָט ראובן ברײַנעס זיך אַלײן אָנגעשלאָגן, אַז ער װעט גײן אױפװעקן דעם רב.
האָט עס שטאַרק פאַרדראָסן שמערלען.
און אַזױ װי רוגזה איז אַ חטא איז ער צוגעלאָפן צו דער אָנט-פאַס, זיך אָפּגעגאָסן די נעגל און אַ שפּריץ געטאָן אױף זײַנע הױזן.
ער האָט געזאָגט געלאַסן:
ראובן, גײ װעק אױף דעם שמש און דו װעסט זיך קױפן עולם הבא.
איז ראובן ברײַנעס געלאָפן אױפװעקן דעם שמש.
דער שמש האָט קרעכצנדיק אַרױפגעצױגן אױף זיך די מלבושים, אָנגעצונדן זײַן גרױסע לאַמטערן און אַװעקגעאײַלט צוזאַמען מיט ראובנען אױפװעקן דעם גבאי.
דער גבאי האָט זיך געלאָזט לאַנג װעקן און פון יענער זײַט פאַרמאַכטן לאָדן איבערגעפרעגט אײן מאָל און אָבער אַ מאָל:
װאָס איז געשען, זאָגסטו?
דעם שמשס װערטער זענען נישט דערגאַנגען צו זײַן פאַרשלאָפנקײט.
צום סוף איז דער גבאי אַרױסגעקומען װי ער איז אַראָפּ פון געלעגער, אין די תּחתונים, און פון אױבן מיט אַ װאַטענעם שפּענצער.
אפשר װעסטו מיר דאָך זאָגן װוּ עס ברענט? האָט ער דעם שמש געפרעגט מיט צאָרן.
אין דער שול ברענט האָט ראובן ברײַנעס געענטפערט אַנשטאָט דעם שמש די שדים האָבן אױפגערופן יונה שינדלמאַכער צום ספר.
אַזױ גאָר? ! איז דער גבאי ענדלעך געקומען צו זיך דאַרף מען דאָך גײן אױפװעקן דעם רב.
דעם רבינס ששעקו
דעם רב האָט מען נישט געדאַרפט װעקן.
װי זײַן שטײגער זיצט ער ביז פאַר טאָג איבער אַ ספר.
אױך דאָס מאָל האָט ער געלערנט.
אין אײן האַנט האָט ער געהאַלטן אַ גלעזל פון אַ בריל און אין דער צװײטער האַנט א ליכטל, װאָס האָט שװאַך באַלױכטן די געדיכטע שורות פונעם ספר.
ער האָט געלערנט מיט אַ שטילן און פאַרשלאָפענעם ניגון, װאָס האָט אים געהאַלטן װאַך.
פון דעם װאָס דער גבאי האָט דערצײלט איז דער רב נישט נתפּעל געװאָרן.
געזען אַזעלכע זאַכן האָט ער נישט איבערגעריסן דעם ניגון פון לערנען.
ער האָט אַװעקגעלײגט דאָס בריל-גלעזל אױפן אָפענעם ספר און אױפגעהױבן דעם קאָפּ צום גבאי: כ'װעל דיר געבן מײַן שטעקן און זײַ דו מײַן שליח — האָט ער זיך שװער אױפגעהױבן פון דער שטול — נאָר גיב אַכטונג, אַז דער אױפגערופענער צום ספר זאָל מאַכן די ברכה מיט כװנה.
רבי, מיר טרעפט עס ס'ערשטע מאָל.
ס'װאָלט געװען אַ סברה איר אַלײן זאָלט זיך מטריח זײַן.
דער רב האָט פונעם װינקל גענומען זײַן שטעקן מיט דעם זילבערנעם הענטל און אים דערלאַנגט דעם גמי.
איך האָב גענוג שדים בײַ טאָג, װאָס שטערן מיר אין עוסק זײַן אין לערנען, װילסטו איך זאָל מיט זײ האָבן צו טאָן אױך אין די נעכט? מיט װאָס װעל איך זיך שטעלן פאַר אים אין הימל? מיט שדים, נישט געדאַכט זאָלן זײ װערן? מיט אַ פלײשיק טעפּל װאָס אױף אים האָט אַ שפּריץ געטאָן אַ טראָפּן מילך? ענטפער אַלײן.
דער גבאי האָט געענטפערט מיט נעמען פון דעם רבס הענט זײַן שטעקן, װי מען נעמט אַ לעבעדיק נפש אין די הענט אַרײַן.
אַז דער גבאי איז אַרױס פון דעם חדר האָט ראובן ברײַנעס געקוקט דאָ אין דאָרט.
ער האָט געזוכט דעם רב.
ער האָט געגאַרט צו שטײן נעבן דעם רבּ אין אַזאַ נאַכט צוזאַמען מיט דעם גבאי.
נאָר דערזעענדיק דעם שטעקן אין דעם גבאיס הענט, האָט ער געפרעגט װי עס פרעגט אַ גרױס קינד
דאָס איז דער רבי?
דאָס איז דער רב, עס-האָרע האָט דער גבאי געענטפערט בײז.
אין בית-מדרש האָט עס אױסגעזען אַזױ װי עס װאָלט געלעגן אַ מת, װאָס מען גאַרט ער זאָל װאָס שנעלער קומען צו קבר ישראל.
די אברכים האָבן פאַרלױרן די כּװנה צו לערנען, הערשעלע ליקעװער האָט אין דער ספרים-שאַנק געזוכט אַ ספר, װאָס ער האָט אַלײן נישט געװוּסט װעלכן, און שמערל דער בעל-תּשובה האָט אַזױ פיל מאָל געמאָלקן די האַנט-פאַס אַז נישט בלױז זײַנע הױזן זענען אין גאַנצן געװאָרן פיטש נאַס, נאָר אױך אַרום דער האַנט-פאַס האָט זיך געמאַכט אַ בלאָטע.
יונה דער שינדלמאַכער איז געזעסן אױף אַ באַנק און מיט די הענט זיך געהאַלטן בײַ די באַקן װי אַלע צײן װאָלטן אים װײ געטאָן.
װאָס לענגער ראובן ברײַנעס האָט זיך געזױמט, אַלץ מער איז אין אים געװאַקסן די שרעק.
ער האָט זיך נישט אַזױ געשראָקן פאַר די שדים, װאָס ער דאַרף שטײן אַנטקעגן זײ פּנים-אלפּנים, נאָר פון דעם אַלץ װאָס עס דאַרף געשען אַרום די שדים.
ראובן ברײַנעס איז מיט אימפּעט אַרײַן אין בית-מדרש און מיטגעשלעפּט מיט זיך אַ כװאַליע קעלט.
יונה איז אױפגעשפּרונגען, װי דער טרעגער װאָלט געקומען אים נעמען אױף מקבר צו זײַן לעבעדיקערהײט.
און װי עס האָט זיך יונהן אױסגעדאַכט אַזױ האָט ראובן ברײַנעס על-פי טעות אױסגערופן צום שינדלמאַכער:
קום אין דײַן רו אַרײַן!
דאָס איז אים געשען מחמת גרױס איבערגענומענקײט.
סך-הכּל האָט ער געװאָלט יונהן זאָגן קום אין שול אַרײַן, דער גבאי װאַרט מיט דעם רבס שטעקן.
יונה האָט זיך געלאָזט פירן װי אַ חדר-ייִנגל.
ראובן האָט אים געשטאַרקט
קום מיט מיר, טאָמער טוען זײ דיר עפּעס װעל איך זײ צעברעכן ס'געניק.
די אברכים האָבן אים צוגעהאָלפן:
יונה, דו מוזסט גײן.
מיט יענע לײַט שפּילט מען זיך נישט.
אַז יונה איז אַרױס אין דרױסן און געזען, אַז דער גבאי מיטן שמש װאַרטן אױף אים און דער גבאי האַלט דעם רבס שטעקן װי מען האַלט אַ לולב, איז די שרעק פון אים אַװעקגענומען געװאָרן װי מיט דער האַנט.
ער האָט זיך דערפילט װיכטיק, נישט װי שדים װאָלטן אים אױפגערופן צום ספר, נאָר װי מען װאָלט אים אין דער שול אױפגערופן צו אַן עליה שבת בײַם לײענען.
דעם רבינס שטעעו
מיט אַ קרעכץ האָט דער שמש איבערגעדרײט דעם שליסל אינעם שלאָספון פון דער שול-טיר און די טיר האָט אים געענטפערט מיט אַ קרעכץ.
זי האָט זיך געעפנט פאַרשלאָפן, שװער.
לאָזט מיך, איכ'ל גײן דער ערשטער! האָט ראובן ברײַנעס געזאָגט מעשה גבור.
דאָס מאָל האָט דער גבאי מװתר געװען אױף זײַן בּבוד און געלאָזט דעם עם-האָרע גײן דער ערשטער.
ער װאָלט אַפילו מסכים געװען צו זײַן דער לעצטער, נאָר בײַ אַזאַ מעמד איז בעסער נישט צו זײַן אױך דער לעצטער.
איז דער גבאי געגאַנגען נאָך ראובנען; נאָך דעם גבאי איז געגאַנגען יונה; נאָך יונהן — דער שמש; נאָך דעם שמש איז געגאַנגען הערשעלע ליקעװער; נאָך הערשעלע ליקעװער איז געגאַנגען שמערל דער בעל-תּשובה און אים האָבן אָפּגעשלאָסן דרײַ אברכים.
כאָטש אַלע האָבן געקענט די שול און געװוּסט װי מען גײט צום בעלעמער, דאָך האָבן זײ געטאָפּטשעט און געשאָרװעט מיט די שטיװל, װי ערגעץ װוּ װאָלט געװאַרט אַ תּהום.
די לאַמטערן האָט דער שמש איבערגעלאָזט אין דרױסן, כּדי נישט איבערצושרעקן די שדים.
איז די פינצטערניש אין דער שול געװען אַזױ טיף, אַז דאָס פלעמל אינעם נר-תמיד-לאָמפּ איבערן אָרון-קודש האָט אױסגעזען װי אַ שטערן אין הימל, װאָס לײַכטן לײַכט ער, נאָר באַלײַכטן באַלײַכט ער נישט.
װי די לײַט האָבן זיך געריטשט צום בעלעמער, אַזױ איז אױף דער צפון-װאַנט, דאָרט װוּ אַ גאַנץ יאָר הענגט אַ מצה שמורה פון דעם לעצטן פּסח, אױפגעגאַנגען אַ געדעמפטער ליכטיקער פלעק, װי די מצה װאָלט זיך צעלױכטן מיט איר אײגן ליכט.
פּלוצים האָט אַ קלאַפּ געטאָן אַ קורצער שאַרפער דונער, װי דער קלאַפּ פון אַ בײַטש.
רבותי, איך האָב פאַרלױרן דעם רבס שטעקן! האָט דער גבאי אױסגערופן ער איז מיר אַרױסגעפאַלן פון די הענט!
ס'געזעמל איז געבליבן שטײן פאַרלױרן, באַלד דערנאָך זיך אײַנגעבױגן און געטאַפּט מיט די הענט אױפן דיל צו געפינען דעם שטעקן.
אַרום זײ איז דער שטעקן נישט געװען.
,די לאַמטערן! האָט הערשעלע ליקעװער אױסגעשריגן.
,חלילה, מען טאָר נישט! האָט געדונערט דעם גבאיס קול.
,מ'דאַרף רופן דעם רב האָט געעצהט שמערל דער בעל-תּשובה.
ראובן ברײַנעס איז אײַנגעפאַלן, אַז דער שטעקן איז געלאָפן דער ערשטער צום בעלעמער און דאָרט איז ער געפאַלן.
וכך הװה.
װי נאָר ראובן האָט אױפגעהױבן אַ פוס אַרױפצושטײַגן אױף די שטיגלעך צום בעלעמער, אַזױ האָט זיך אים פאַרטשעפּעט דער צװײטער פוס און ער איז אַרױפגעפאַלן מיט זײַן גאַנצן גוף.
כ'האָב אים! האָט ראובן ברײַנעס אױסגעשריגן אױף מײַנע נאמנות, איך האָב אים!
ער איז מיט דער אױסגעצױגענער האַנט אַרױפגעפאַלן אױפן שטעקן.
געלױבט השם-יתברך האָט דער גבאי שטיל געזאָגט.
ער האָט געזוכט ראובנען, כּדי בײַ אים צוצונעמען דעם שטעקן און אַז ער האָט זיך דערקליבן צו אים און אָנגעכאַפּט דאָס זילבערנע הענטל, איז ראובן געװען זיכער, אַז אַ שד גײט אים אַרױסכאַפּן דעם שטעקן און ער האָט אױסגעשריגן
זײַ מײַן כּפּרה!
דער גבאי האָט זיך געלאָזט דערקענען אין דער פינצטער
שששש, דאָס בין איך.
ס'איז אַ מקום-קדוש אין אַזאַ צײַט!
נו, װוּ ביסטו ז! האָט ראובן מיט דער האַנט געזוכט יונהן.
יונה האָט זיך צוגעשטופּט צום שולחן.
דער גבאי האָט געגעבן אַ קלאַפּ מיט דער פױסט:
יונה בן ליפּא, מאַך די ברכה איבער דער תּורה!
איצט איז געשען אַ נס: װי פריער איז יונהן אַרױס פון זכּרון די ברכה, אַזױ האָבן איצט פאַר אים אױפגעשײַנט מיט אַ רױטלעך ליכט די אותיות פון דער ברכה, כאָטש טאַפּ זײ אָן מיט די פינגער.
ס'האָט זיך אים אױסגעדאַכט, אַז פון די גליענדיקע אותיות פאַר אים גײט אױף אַ כּוח, װאָס הײבט אים אױף אין דער לופטן.
נאָך אַ רגע און ער װעט אָנהײבן שװעבן.
האָט ער זיך מיט די הענט אָנגעכאַפּט אָן דעם שולחן.
און אַז אױך דער שולחן האָט אָנגעהױבן שװעבן צוזאַמען מיט אים, האָט ער זיך אָנגעכאַפּט אָן עמעצנס אָרעם.
דער גבאי האָט אַ קורצן געשרײ געטאָן:
גײ אין דײַן רו אַרײַן! און ער האָט װידער פאַרלױרן דעם שטעקן.
ער איז אים נעלם געװאָרן פון די הענט.
נאָר איצט איז שױן געװען האָך דער ברכה און נאָכן נאָכזאָגן אָמן.
דאָס מאָל האָט דאָס זוכן נישט געהאָלפן.
דער שטעקן איז נישט געװען.
האָבן די לײַט בלית ברירה הינטערװײַלעכץ זיך אַרױסגעשאַרט פון דער
דעם רבינס שטעקו
שול.
און אַז דער שמש האָט געװאָלט פאַרשליסן די טיר, האָט ער געטאַפּט
אין אַלע זײַנע קעשענעס און צום סוף אױסגערופן:
אױ, אַ בראָך! איך האָב דעם שליסל פאַרגעסן אױפן שולחן.
אױף צו מאָרגנס אין דער פרי האָט מען דעם רבינס שטעקן געפונען
נעבן אָרון-קודש און דעם שליסל פון דער טיר אין דער עזרת-נשים נעבן
פעסל װאַסער, װוּ די װײַבער טונקען די הענט פאַר אָשר יצר.
דער צװזלזנג
טעלצע די אָפּשפּרעכערקע האָט זיך געדרײט אױף דעם זאַמדיקן פלאַץ אַרום לאהס הױז און געשמאָרעט װי זי װאָלט אױף אַן אַלטן ביתעולם מיט אײַנגעפאַלענע און אָפּגעמעקטע מצבות געזוכט דעם קבר פון אַ צדיק, זיך אױסצוקלאָגן פאַר אים, ער זאָל זיך פאַר איר מיען אין הימל.
כאָטש ס'איז געװען מיטזומער איז זי געװען אָנגעטאָן װי זי װאָלט זיך געקליבן אױף אַ װײַטער נסיעה אין מקומות מיט קעלטן.
עס קען זײַן, אַז זי האָט אַרױפגעצױגן אױף זיך אײן מלבוש אױפן צװײטן נישט אָפּצוגעבן זיך קײן חשבון דערפון, װײַל געטראַכט האָט זי, אַז אַפילו עס זאָל איר אױסקומען צו גײן ביז עק װעלט מוז זי אױסגעפינען װעמעס האַנט עס שטעקט אין דער זאַך און װוּ עס איז פאַרבאָרגן דער כּישוף.
אַז צו לאהס געדערעם איז אָפּגעטאָן אַ כּישוף — אױף דעם װאָלט זי געשװאָרן אַפילו בײַ אַ הײליקײט.
די גאַנצע װעלט װײסט, אַז טאָמער פלעגט זי אָפּשפּרעכן אַ ריפּקוכן, אַזױ פלעגט ער נעלם װערן פונעם קינדס פּאָנצל װי אָפּגעװישט מיט דער האַנט.
דאָס מאָל — נישט פאַר קײנעם געדאַכט — האָט זי שױן צום צװײטן מאָל אָפּגעשפּראָכן דעם ריפּקוכן פון לאהס הױקערל, דעם בן-יחיד שיעלע, יעדעס מאָל דאַכט זיך, אַז ער װערט נעלם און צום סוף — גאָרנישט.
װי ער איז געהאָנגען אַזױ הענגט ער.
טעלצען קען מען נישט אָפּנאַרן אין אױסקענען זיך אױף אַ ריפּקוכן.
אַז זי טוט אַ קוק אױף אַן אַראָפּהענגענדיק פּאָנצל פון אַ קינד, אַזױ װײסט זי באַלד, אַז טאָמער הענגט עס אַראָפּ װי אַן אײַטער בײַ אַ ציג, איז עס אַ ריפּקוכן, און טאָמער שטײט דאָס פּאָנצל אַרױס װי אַ ציצקע בײַ אַ
געװינערין — איז עס נישט דאָס.
דאָס הױקערל שיעלע האָט אַ ריפּקוכן, אַז אַפילו װען אַ בלינדער װאָלט אים אױסגעטאַפּט מיט די פינגער, װאָלט ער געזען, אַז דאָס איז עס.
די אָפּשפּרעכערקע װײסט אַפילו יענע זאַך פאַר װאָס לאה — באַהיט און באַשירעמט זאָל װערן יעדע ייִִדישע טאָכטער — האָט געבױרן אַ הױקערל און דערצו האָט דער אין הימל אים שפּעטער אױך באַגאָבט מיט אַ ריפּקוכן.
נאָר אַ זינדיקער מענטש טאָר נישט צו פיל גראָבן אין זכרון װי מען טאָר נישט גראָבן אין אַ קבר, װוּ ס'איז באַערדיקט אַ מענטש.
אַז מען הײבט אָן צו פיל זיך גראַבלען אין זכרון קען מען חלילה געניזוקט װערן.
גאָט האָט באַשאַפן די װעלט װעדליק זײַן רצון און ער פירט די װעלט װעדליק זײַן רצון.
דאַרף מען אים לױבן פאַר אַלץ און אױסבעטן בײ אים ישועות און נחמות.
דערום האָט ער צו די צדיקים געגעבן ס'רשות אָפּצושרײַען אין הימל די גזירות, װאָס די קטגורס דאָרטן אױבן נאַרן אױס און שיקן זײ אָן אױף דעם זינדיקן מענטש אױף דער װעלט.
געלע דער בעקערינס אײנציקע צװײ טעכטער, לאה און עטל, זענען געװען אַ צװילינג.
זײ זענען געקומען אױף דער װעלט אַזױ ענלעך אײנע צו דער צװײטער װי עס זענען ענלעך צו זיך צװײ קאַרשן אױף אײן צװײַגל.
אַפילו געלע, די מאַמע זײערע, האָט זײ פון אָנהײב פאַרביטן און זיך געקלאָגט, אַז די מײדן צעמישן איר דעם מוח.
עס שװינדלט איר פאַר די אױגן און זי װײסט נישט װאָס עס טוט זיך מיט איר.
אָט גיט זי די ברוסט צו אײנע און עס דאַכט זיך איר, אַז זי איז שױן אָנגעזױגן, נאָר באַלד צעװײנט זיך די צװײטע, װײסט זי נישט װוּ זי איז אין דער װעלט.
אַזױ אױך טאָמער האָט זיך עטל געריסן סכּנת נפשות די מאַמע זאָל זי איבערװיקלען פון דעם טײַך אין װעלכן זי איז געלעגן, האָט זי גאָר איבערגעװיקלט לאהן, װאָס איר װיקלשנור און ס'װינדעלע זענען געװען טרוקן װי נאָר װאָס פון בױדעם אַראָפּגענומען.
האָט געלע גענומען אין אױפן הענטעלע פון עטלען אָנגעבונדן אַ גרין בענדעלע צום רױטן בענדעלע קעגן אַן עין-הרע, און אַזױ האָט זי געװוּסט, אַז די מױד מיט דעם אײנציקן רױטן בענדעלע איז לאה און די מױד מיט דעם רױטן און גרינעם בענדעלע איז עטל.
נאָר אַז די הענטעלעך זענען סײַ װי אײַנגשנורט אין די װיקלשנורן האָט זי װידער נישט געװוּסט װעלכע ס'איז לאה און װעלכע ס'איז עטל, סײַדן בײַם באָדן זײ.
דעמאָלט ערשט האָט זיך געלע אָנגעפרײט דאָ מיט לאהלען, לאהטשעניו, לאהקעלע,
דער צװילינג
גאָלדענער אוצר, און דאָ מיט עטלשי, עטלנײ, נחת מײַנער.
דער טאַטע, פיניע שרהס, האָט זיך צו קײן מױד נישט געקענט צורירן, װאָרום טאָמער איז ער צוגעגאַנגען צום הענגװיגל פון לאהן, האָט ער זי דװקא גערופן עטל, און טאָמער איז ער צוגעגאַנגען צום הענגױיגל פון עטלען איז — לאהטשעניו און לאהלע.
האָט געלע געשריגן צום מאַן:
פּיניע, דו מאַכסט מיר אַ תּל פון די קינדער.
זײ װעלן דאָך חלילה אַלײן נישט װיסן װי זײ הײסן!
אַזױ לאַנג װי די מײדלעך זענען געװען אין די װיקלשנורן, איז לאה געװען לאה און עטל איז געװען עטל, נאָר װי זײ זענען אַרױס פון די װיקלשנורן און אָנגעהױבן אַרומקראָטשקען אױפן דיל, האָט זיך אַלץ צעמישט.
עס איז געשען װי עס געשעט מיט קינדער: לאהלע האָט זיך צוגעכאַפּט צום הענטל פון איר שװעסטער עטל.
עס איז איר דװקא געפעלן דאָס גרינע בענדעלע.
האָט זי דאָס בענדעלע אַזױ לאַנג געצױגן ביז ס'האָט זיך אױפגעבונדן און לאהלע האָט עס גענומען אין מײַלכל, װי זי װאָלט שױן געהאַט צײנדעלעך און זי װיל עס צעקײַען.
אַז געלע האָט דערזען דאָס גרינע בענדעלע װי עס הענגט אַרױס פונעם מײַלעכל פון לאהלען װי אַ לאָקשעלע, האָט זי נישט געװוּסט צי האָט עטל אַלײן אָפּגעבונדן דאָס גרינע בענדעלע און עס גענומען אינעם מײַלעכל אַרײַן, אָדער דאָס האָט לאה אױפגעבונדן בײַ דעם שװעסטערל דאָס בענדעלע און עס גענומען אין מײַלעכל אַרײַן.
זענען טאַטע-מאַמע, פּיניע שרהס און געלע די בעקערין, געשטאַנען איבער זײערע טעכטער אין געפּרוּװט טרעפן ס'רעטעניש װעלכע איז לאה און װעלכע איז עטל.
געלע האָט געזאָגט, אַז די װאָס האָט געהאַלטן אין מײַלעכל דאָס גרינע בענדעלע איז עטל, װאָרום פון װאַנען קומט דאָס גרינע בענדעלע אינעם מײַלעכל פון לאהן? האָט דער טאַטע פיניע געזאָגט:
אַ סימן אַ לאָקשנברעט.
איך װאָלט געגאַנגען אין געװעט, אַז די װאָס האָט געקײַט דאָס גרינע בענדעלע איז לאהלע און זי האָט עס אַראָפּגעריסן פונעם הענטעלע פון איר שװעסטער, װאָרום די גאַנצע װעלט זעט, אַז די מױד והאָקסט אַ שד.
האָט געלע געזאָגט:
שפּײַ אױס דרײַ מאָל.
װאָס אַלץ דו זעסט.
צום סוף זענען טאַטע-מאַמע געקומען צו דער דעה, אַז זײ װעלן זיך אַװעקשטעלן אַ פּאָר טריט פון די מײדן און זײ רופן.
די װאָס װעט זיך
אָפּרופן אױפן נאָמען װעט זײַן די װאָס מען האָט גערופן.
האָבן פּיניע און געלע זיך אַװעקגעשטעלט פון דער װײַטנס און די מאַמע האָט גערופן:
לאהשי, לאהשי! האָבן זיך צו זײ אומגעקערט סײַ לאה און סײַ עטל.
האָבן טאַטע-מאַמע װידער געמאַכט אַ פרײלעכע מינע און פּיניע האָט אױסגערופן: עטעלע, עטעלע! האָבן זיך װידער בײדע מײדן אומגעקוקט און געשמײכלט זײער זיסן שמײכל, װאָס איז געװען אײן שמײכל, אַ צװילינגשמײכל.
טאַטע-מאַמע האָבן מער נישט געװוּסט װעלכע טאָכטער ס'איז לאה און װעלכע — עטל.
די זאַך האָט זײ שטאַרק געשראָקן.
נאָך אַ מאָל אַ נאָמען געבן די קינדער און אפשר, חלילה, פאַרבײַטן די נעמען, אַז עטל זאָל זײַן לאה און לאה זאָל זײַן עטל, קען עס זײַן אַזױ גוט װי פאַרטױשן דאָס מזל פון אײנער מיט דעם מזל פון דער צװײטער.
די גאַנצע װעלט װײסט, אַז אין אַזאַ זאַך ליגט אַ גאָר גרױסע סכּנה.
טאַטע-מאַמע טאָרן נישט פאַרטױשן דאָס מזל פון זײערע קינדער.
געלע די בעקערין האָט נישט געקענט רוען: בײַ איר זאָל טרעפן אַזאַ זאַך? ! אַז זי גײט צו צו אַ הענגװיגל װײסט זי נישט װי צו רופן איר אײגן קינד.
פון קומער האָט זי בײַ נאַכט געװעקט איר פּיניען, ער זאָל זען עפּעס טאָן.
אַז אַ מױד צעװײנט זיך און זי, געלע, צעװיגט דאָס הענגװיגל, װײסט זי נישט מיט װעלכן נאָמען זי אײַנצושטילן.
איז אַזאַ זאַך געהערט געװאָרן אין דער װעלט? אַפילו אַן אױפגעװעקטער פון שלאָף האָט פּיניע שרהס געזאָגט
הער מיך, מײַן װײַב, די והאָס רײַסט זיך װי די װעלט װאָלט איר אונטערגעגאַנגען, איז לאה, נאָר טאָמער װײנט די צװײטע װי זי װאָלט מורא געהאַט צו שרעקן די מײַז — זי איז עטל.
האָט געלע געזיפצט:
דו, אַז די נעמסט זיך אַרײַן אַ מאַנקאָליע אין קאָפּ אַרײַן װעט מען זי מיט קײן האַק נישט אַרױסשלאָגן.
צום סוף, אַז געלע האָט נישט אױפגעהערט אים צו דורען דעם קאָפּ, איז פּיניע אַװעק צום רב, ער זאָל אים געבן אַן עצה װאָס צו טאָן.
האָט דער רב גענומען די באָרד אין דער האַנט אַרײַן, זיך אײַנגעקוקט אין אירע שפּיצן און געזאָגט אַזױ:
װאָס שײַך, טאַטע-מאַמע טאָרן נישט פאַרטױשן דאָס מזל פון זײערע קינדער'? און אַז זײ װאָלטן אַפילו געװאָלט עס טאָן, קענען זײ עס באַװײַזן?
דער צװילינג
װער זענען זײ, זײ זאָלן שאַסטעװען מיט מזל? און אַפילו זײער אײגנס קענען זײ יאָ פאַרבעטן? װי אַ מענטש קומט אײף דער װעלט מיט אַ קאָפּ און מיט הענט און מיט פיס, אַזױ קומט ער אױך מיט זײַן אײגן מזל.
דאָסמזל מזל איז אָנגעצײכנט נאָך אײדער מען גיט דעם נאָמען.
דאָס מזל גיט דער הימל, בעת דעם נאָמען גיבן די עלטערן.
װאָלטן עס געװען זכרים, װאָסמען מען גיט זײ אַ נאָמען בײַם ברית, װאָלט עס אפשר געװען אַ שאלה, װאָרום דעמאָלט װערט געזאָגט, ױקרא שמו בישראל יצחק, צי יעקב'.
אָבער נקבות? נאַרישקײטן.
אַבי מ'זאָל װיסן װער זי איז צו דער חופּה.
רוף אָן די װי דו װילסט און רוף אָן די צװײטע װי דו װילסט, אין זאָל טאַקע זײַן מיט מזל.
פיניע שרהס איז צוריקגעקומען פונעם רב אַ באַפרײַטער פון חשדים און געזאָגט צו געלען:
איצט װעלן מיר דעם שד אַ נאָמען געבן לאה און די אַנדערע — עטל אַזױ װי איך האָב געקלערט, אַז די איז לאה און די איז עטל, און זאָלסט מיך מער נישט װעקן בײַ נאַכט.
נאָר כּדי עס זאָל װידער נישט געשען װאָס עס איז געשען, און עס זאָל נישט זײַן מער קײן חשש, האָט מען עטלען צוגעבונדן צװײ גרינע בענדעלעך: אײנס װי אַ צולאָג צום רױטן קעגן אַן עין-הרע און דאָס צװײטע אױף אַ פיסל.
װי זײ זענען געקומען אױף דער װעלט אײנע ענלעך צו דער צװײטער װי עס זענען ענלעך צו זיך צװײ קאַרשן אױף אײן צװײַגל, אַזױ אױך זענען די מײדלעך געװאַקסן אָן יעדן סימן פון אַנדערשקײט: די זעלבע ליכטיקע פּנימלעך מיט אַ פּאָר ברױנלעכע קלײַען-פּינטעלעך איבער די נעזלעך, די זעלבע אַגרעס-גרינע צעבלישטשעטע אײגעלעך, די זעלבע האָר װאָס האָבן געגלאַנצט װי געשמאָלצענער קופּער, דאָס זעלבע קלינגענדיקע געלעכטער און דאָס זעלבע בהלהדיק געװײן װען זײ האָבן געװײנט.
נישט מער, לאה האָט פון אַלץ געריסן שטיקער.
טאָמער װאָלט זי דערגרײכט צום גלאָזװאַרג װאָלט זי אַלץ צעבראָכן און צעלאָמיעט, און אַז זי האָט געלאַכט האָט זי אַזש געציטערט פון געלעכטער.
טאַטע-מאַמע האָבן שױן מער נישט געדאַרפט קײן סימנים װער ס'איז עטל און װעלכע ס'איז לאה.
דערנאָך, אַז די מײדן זענען אונטערגעװאַקסן, האָט פּיניע שרהס אַפילו נישט גערופן זײ בײַ זײערע נעמען, נאָר לאהן האָט ער גערופן דער שד און עטלען װײכע מירל.
װאָרום פון יאָר צו יאָר איז לאה געװאָרן װאָס
אַ מאָל װילדער.
זי איז געװען ענלעך צו אַ באַרגטײַך, װאָס רײַסט מיט אַלץ װאָס ער טרעפט אָן אױפן װעג.
זי איז געװען דושטיק און הונגעריק נאָך אַלץ װאָס אירע אײגעלעך האָבן געזען און געגלוסט צו דעם — צום דרױסן, צום װאַלד און צום פעלד.
אַז ס'איז איר באַפאַלן אַ רגע צו שפּילן זיך מיט אַ קעצעלע האָט זי פון ליבשאַפט געגלעט דאָס באַשעפעניש און געקניפּט עס ביז װײטאָק, נאָר אַז דאָס חיהלע איז איר נמאס געװאָרן האָט זי עס אַ זאַרג געטאָן אין דער ערד װי זי װאָלט עס װעלן דערהרגענען.
אױף האַלבע טעג פלעגט זי פאַרפאַלן װערן און שפּעטער אַהײמקומען מיט װינט אין די צעפלאָשעטע האָר און מיט אױפגעלאָפענע ליפּן, װי ליפּן פון אַ פרעסערקע, װאָס װײסט נישט פון זאַטקײט.
אײנע אַלײן איז זי געלאָפן צו דער סאַזשלקע הינטער דער שטאָט און איר האָט נישט געקימערט טאָמער װעט פאַרבײַגײן אַ מאַנצביל װען זי װעט זיך באָדן אַ נאַקעטע.
װי לאה איז געװאָרן װאָס אַ מאָל װילדער װי אַ באַרגטײַך װאָס רײַסט מיט מיט זיך, אַזױ איז עטל געװאָרן געלאַסענער, װי אַ והאָלדשטראָמל.
זי איז געװען אַ בענקענדיקע, מיט רחמנות צו אַלץ װאָס אירע אױגן האָבן געזען — פאַר װאָס, אױב גאָט האָט באַשאַפן די ועלט, האָט ער זי באַשאַפן מענטשן זאָלן לײַדן װײטאָקן און אײן מענטש צום צװײטן זאָל זײַן שלעכט? עטל האָט געטראַכט װעגן דעם אַלץ און עס איז איר אַפילו געװען אַ רחמנות אױף גאָט אַלײן פאַר װאָס ער האָט מענטשן געגעבן אױך װײטאָקן און שלעכטס.
געלע האָט געשטראָפט לאהן מיט עטלס געלאַסנקײט:
קוק זיך צו צו דײַן שװעסטער.
זי איז דאָך אַ שטיק זײַד.
שטיל װי אַ כּשרע טױב.
כּשרע טױבן שעכט מען! האָט לאה אױסגעשריגן.
לאה, שױן זאָלסטו מיר אױסשפּײַען דרײַ מאָל! שונאי ציון זאָל מען שעכטן.
דײַן שװעסטער װעט זוכה זײַן צו האָבן אַ רב פאַר אַ מאַן האָט געלע געזאָגט מיט זיכערקײט.
װעט דער רב פּסקענען, אַז זי איז אַ כּשר קעלבל האָט לאה געקאָכט.
אַ מױל אױף שרײַפלעך האָט זיך געלע נישט געקענט אַן עצה געבן מיט איר װילדער טאָכטער.
זי האָט געװאָלט עפּעס זאָגן, נאָר באַלד איז זי געװען צופרידן װאָס עס האָט זיך איר נישט אַרױסגעכאַפּט, אַז זי, לאה, איז אַרײַנגעגראָטן אין איר מומע שײנע, געלעס שװעסטער, װאָס מײדלװײַז האָט מען זי געמוזט אַװעקשיקן צו קרובים, װאָרום זי האָט זיך פאַרליאַפּעט
דער צװילינג
אין אַ שגץ און געװאָלט מיט אים אַנטלױפן.
אַ נס זי האָט זיך נישט אַרױסגעכאַפּט דערמיט.
אַזאַ זאַך קען זיך, חלילה, צוטשעפּען צי דער װילדער און מער פעלט איר נישט.
אַז דער צװילינג איז אַלט געװאָרן זיבעצן יאָר, האָט זיך אַרײַנגעשטעלט הערש-לײב דער שדכן און אָנגעהױבן דירען דעם קאָפּ דאָ פון פּיניע שרהס און דאָ פון געלע דער בעקערין, אַז ער האָט פאַר זײ אַן אוצר.
די טבע פון אַן אוצר, האָט ער געטענהט, איז אַזאַ, אַז דער װאָס כאַפּט אים דער ערשטער דער האָט אים, און דער װאָס פאַרפעלט אים דער האָט ס'קדחת.
האָט אים געלע די בעקערין אָפּגעמאָסטן און אים געזאָגט פון צװישן די צײן:
הערש-לײב, װאָס עפּעס קומט איר צו מיר מיט קדחת? טוט מיר אַ טובה און טראָגט עס מיר אַװעק צו מײַנע שונאים.
טפו זאָלן זײ װערן.
און אױב איר שטײט אין גרױסן מיט אײַער אײנציקן אוצר, לאָז איך אײַך װיסן, אַז איך האָב צװײ אוצרות; דריטנס צי פערטנס, הערש-לײב, װײס איך װוּ איר װױנט.
אַז איך װעל אײַך דאַרפן, װעל איך אײַך רופן.
הערש-לײב האָט נישט נאָכגעלאָזט.
װיפל געלע האָט אים געטריבן פון פאַר דער שװעל, אַלץ מער איז ער געקראָכן.
און אַז ער האָט זי אַ מאָל געטראָפן מיט אַ גוט געמיט האָט ער געזאָגט צו איר דרינגענדיק מיטן גראָבן פינגער:
געלע-לעבן, אַ גוט געזונט אױף אײַך.
איר וריסט דאָך אַלײן, אַז דער שטײגער פון אַן עפּל, צי פון אַ באַרן, צי װײס איך װאָס פון אַ פּרי איז, אַז טאָמער װערט זי רײף דאַרף מען זי אַראָפּנעמען פונעם בױם, װאָרום אַז איר האַלט לענגער די פּרי אױפן בױם װערט זי דאָ אָנגעקװעטשט, דאָרט כאַפּט זיך אַרײַן אַ װערעמל, אָדער עס װערט פון איר אַ מאַזשע כאָטש גײטס מאַכטס אײַנגעמאַכטס.
האָט געלע געפרעגט:
הערש-לײב, אַנטקעגן װאָס זאָגט איר מיר דאָס?
פון געלעס גרימעניש האָט הערש-לײב אַרױסגעדרונגען, אַז ס'איז בעסער ער זאָל איר נישט ענטפערן און ער האָט איר געװוּנטשן אַ גוטן תּמיד.
אַזױ האָט הערש-לײב אָפּגעריבן די שװעל ביז ער האָט אָפּגעװאַרט אין בית-מדרש פּיניע שרהס זאָל קומען דאַװענען מנחה-מעריב, און ער
האָט אים פאַרטרױט אַ סוד, װי צװישן צװײ מאַנצבילן, אַז אױב ער, פיניע, און זײַן װײַב, געלע, װעלן זיך נישט צואײַלן, אַזױ װעט זושע דעם װאַלדסוחרס בן-יחיד אױסגעכאַפּט װערן װי די לעצטע מירא און ס'װעט זײַן פּאָכופּיו.
דער סוד, אַז עס גײט װעגן דעם בן-יחיד פון ר' זושען האָט צעקאָכט געלען און זי איז אַרױס מיט תּרעומות צום שדכן:
הערש-לײב, איך בין אַ פּראָסטע ייִִדענע.
מיר דאַרף מען זאָגן טאָג איז טאָג און טשאָלנט איז נישט קײן פלודן.
אַז איר האָט גערעדט אױף שטום-לשון ני-בע-ני-מע, האָב איך געטראַכט: ער האָט דאָרט אין טעפּל אַ פײַג מיט לאָקשן.
איצט האָט זיך הערש-לײב געפילט באַלײדיקט
געלע פּיניע שרהס, פאַר װעמען האַלט איר מיך? איך האָב נישט קײן שידוכים אַבי װער.
הערש-לײב האָט די בעסטע שידוכים אין גאַנץ מלכות פּױלן — האָט ער זיך געקלאַפּט מיט דער פױסט אין דער ברוסט — כ'האָב שידוכים פון סוחרים און רבנים, פון גבירים אדירים און בעלי-יחוס, שמאַלץ מיט פּלוסטערן האָב איך! זאָגט מיר אײן װאָרט און איך בין נאָך הײַנט בײַ ר' זושען.
כּדי ער זאָל נישט אױסװאַקסן קײן פּױערים-יונג האָט ר' זושע אַװעקגעשיקט זײַן בן-יחיד אברהמל אין דער לאָמזשער ישיבה.
אין די דרײַ יאָר װי אברהמל האָט געלערנט האָבן זײַנע אױגן געװאַנדערט פון דער גמרא צו די פענצטערס און פון די פענצטערס צוריק צו דער גמרא.
װי ער האָט ליב געהאַט ס'לערנען אַזױ האָט ער נישט געקענט פאַרגעסן דעם טײַך, די װעלדער און די פעלדער פון זײַן טאַטן — אַ מהלך פון אַ תּחום שבת פון דער שטאָט.
אין דעם בחורישן בענקעניש װאָס איז אױפגעגאַנגען אין אים האָט ער געבענקט צו די גערױשן פון די פאַרנאַכטן אין װאַלד און צום װעקן זיך פון די באַגינענס.
און אַז ער איז צוריק אַהײמגעקומער פון דער ישיבה איז דאָס הױז פון זײַן טאַטן און אַפילו דער דעמבענער װאַלד געװאָרן צו ענג פאַר אים.
די כּוחות האָבן אים צעשפּאַרט.
ער האָט שױן דעמאָלט געהאַט אַרײַן אינעם נײַנצנטן יאָר.
דער פאָטער האָט דערשפּירט דעם אומרו פון זײַן אײנציקן זון.
האָט ער געשיקט נאָך הערש-לײבן דעם שדכן און געזאָגט צו אים:
דער צװילינג
כ'האָב געהערט, אַז פּיניע שרהס האָט צװײ טעכטער אַ צװילינג יפת-תּוארס.
ער אַלײן איז מיר נישט קײן װאַזשנער יחוס און זײַן װײַב געלע איז אױך נישט דעם קאָצקערס אַן אײניקל.
אָבער מײַן אברהמל דאַרף חתונה האָבן.
ער איז װערט אַ כּלה, װאָס קומט פון פּאַלײען און זי זאָל אױך זען אַ שטיקל צירונג.
די רעשט פאַרלאָז איך זיך אױף אײַד.
אױף דעם האָט הערש-לײב זיך אַ קראַץ געטאָן אין שרונט פון זײַן באָרד און געזאָגט:
ר' זושע-לעבן, מ'האָט פאַרשפּעטיקט! פאַר רבונו גרשום װאָלט איך אײַך געזאָגט: נעמט בײדע אוצרות.
נאָר אַז אַ חרם איז אין דער מיט, איז װעלכע איר זאָלט נישט נעמען פאַר אַ שנור פון פּיניע שרהס צװילינג איז עס ס'גרױסע געװינס.
די װעלט שפּיגלט זיך אין זײ.
שדכנים פון דער פרעמד רײַסן אָפּ די טירן.
פון דעסטװעגן מעגט איר זיך פאַרלאָזן אױף מיר.
אַז ס'איז געקומען צו תּכלית און הערש-לײב האָט געװאָלט װיסן װעלכע צו רעדן, צי די, צי די אַנדערע פונעם צװילינג, האָבן פּיניע און געלע אָן שהיות געזאָגט, אַז רעדן דאַרף מען די עלטערע, געמײנט האָבן זײ דעם שד, לאהן.
זי דאַרף מען חתונה מאַכן די ערשטע.
פון איר יאָגן זיך מיטן װינט און פון איר אַרומהאַװען װעט קײן שום גוטס נישט אַרױסקומען.
דערצו האָט זי נאָך פלײ אין דער נאָז.
אַז זי װעט חתונה האָבן װעט זי זיך אײַנסטאַטקעװען.
זי איז דאָך אַ כּשרע ייִִדישע טאָכטער.
נישט מער — ס'הײסע בלוט.
אַנדערש מיט עטלען.
אַ װױל קינד.
די מאַמע זאָגט: זיץ אין שטוב — זיצט זי; גײ אַ ביסל אַרױס שפּאַצירן אין גאָרטן — גײט זי.
נאָכן חתונה מאַכן דעם שד, װעט מערטשעם אונטערקומען אַ שידוך אױך פאַר איר, פאַר עטלען.
הלװאי װאָלט זי געהאַט נאָך אַזעלכע פינף-זעקס בבלען.
נאָר אַז געלע האָט גענומען אָן אַ זײַט לאהן און איר געזאָגט, אַז זי גײט װערן אַ כּלה און אַז דער חתן װעט זי מיטן אײבערשטנס הילף קומען זען, איז זי געװאָרן װילד װי פון הימל װאָלט זיך אָפּגעריסן אַ שטורעם-װאָלקן און ער גײט אײַנלײגן ס'הױז.
זי האָט זיך צעשריגן, געקלאַפּט מיט די פױסטן אין טיש, אין די װענט, אין איר אײגענעם קאָפּ און אָנשטעלנדיק אירע פאַרטרערטע אײגן אױף דער מאַמען האָט זי געפרעגט מיט צאָרן:
װער איז ער עס דער שמעגעגע, דער קאָצמעלאָך, דער חתן פאַר אַ דרײַער? איך װעל זיך ליבערשט אַרײַנװאַרפן אין טײַך אײדער חתונה האָבן פון אַ גערעדטן שידוך.
געלע האָט געפּרוּװט אײַנשטילן איר טאָכטער:
לאהשי, לאהניו, אױך איך האָב חתונה געהאַט מיטן טאַטן פון אַ גערעדטן שידוך.
נו, הלװאי ביז הונדערט און צװאַנציק.
די גאַנצע װעלט האָט חתונה געהאַט פון גערעדטע שידוכים.
װוּ איז עס געהערט געװאָרן אַנדערש? װאָס פאַלט דיר, חלילה, אײַן?
לאה האָט נישט געװאָלט הערן.
זי האָט געטופּעט מיט די פיס און געשריגן
זאָל ער נאָר קומען.
אײדער ער װעט אַריבערשטעלן אַ פוס איבער דער שװעל װעל איך אים אָפּגיסן מיט אַ פּאָמעניצע און אים אױסקערן מיטן דראַפּאַק.
לאהשי, לאהשי, הער מיך אױס — האָט די מאַמע געבעטן — אַז כ'ל דיר זאָגן װער עס איז דער חתן װעסטו טאַנצן פון פרײד.
מעג ער זײַן אַ פּרינץ װעל איך אים דורך אַ שדכן נישט נעמען!
האָט זיך לאה געעקשנט.
אַ פּרינץ גאָר? זושע דעם װאַלד-סוחרס בן-יחיד שטײט דיר נישט אָן? איז שױן געלע אַרױס פון די כּלים.
אַזױ שנעל װי לאה האָט געהערט אַז דער חתן איז זושע דעם װאַלדסוחרס בן-יחיד האָט זיך די שריפה אין איר געלאָשן, װי מען װאָלט אױף איר אַ כליאַפּ געטאָן אַ צעבער װאַסער.
אָבער מתּוך עקשנות האָט זי אַרױסגעפּראַלט
זאָל עטל מיט אים חתונה האָבן דורך אַ שדכן.
אַפילו איר זאָלט מיך צעשנײַדן אױף שטיקער װעט איר בײַ מיר נישט פּועלן.
איז בײַ טאַטע-מאַמע געבליבן, אַז אַ טאָכטער מאַכט מען נישט חתונה מיט כּוח.
געלױבט דעם אײבערשטן װאָס זײ האָבן אין שטוב נאָך אַן אוצר און זײ װעלן דעם שידוך מיט ר' זושען נישט אָפּלאָזן.
עטל װעט זײַן די באַשערטע כּלה.
אױף אײנעם אַ שבת-צו-נאַכט איז אָפּגערעדט געװאָרן אַ זעעכץ.
געלע די בעקערין האָט אַ גאַנצע װאָך געגרײט דעם כּיבוד.
זי האָט אָפּגעבאַקן אַ חתן-פלאָדן און אַ שטרודל, אַ װײַסן לעקעך און אַ האָניק-לעקעך, אַ מאַנדלטאָרט און אַן אַקניס, זכר-קיכלעך און בורא-מיני-מזונותלעך.
פון דעם אַלמער האָט זי אַראָפּגענומען די קלאָשן מיט אײַנגעמאַכטס — פון מאַלינעס, פון פלױמען, פון װײַנפּערלעך און פון אַגרעס.
זאָל ער נישט מײנען, דער
דער צװילינג
גביר, אַז זײַן בן-יחיד פאַלט אַרײַן צו אַבי װעמען.
עטל װעט מיטן אײבערשטנס הילף זײַן אַזאַ באַלעבאָסטע װי עס איז זי, די מחותנתטע געלע.
ר' זושע װעט זען, אַז ביז עטל איז געװאָרן זײַן שנור איז ער געװען אַ דלפון.
ערשט מיט איר, מיט עטלען, האָט ער אַרײַנבאַקומען אַן אוצר און ער איז געװאָרן אױף אַן אמת רײַך.
װי זײ האָבן זיך געזעצט צום טיש און נאָך אײדער מ'האָט געמאַכט די ברכה בורא מיני מזונות איבער די קוכנס, איז דער שידוך שױן געװען װױלגעפעלן, װי ער װאָלט אָנגעצײכנט געװאָרן אין הימל פון קדמונים אָן.
געלע האָט זיך געשפּיגלט אין אברהמלען אַזש ס'האָבן זיך איר געשטעלט טרערן אין די אױגן הלמאי דער אײבערשטער אין הימל האָט פאַרמיטן פון אירע געדערעם זי זאָל געבױרן אַזאַ זון, און ר' זושע האָט זיך געשפּיגלט אין עטלען און געדאַנקט דעם הימל דערפאַר װאָס אַז ער האָט אים נישט מזכּה געװען מיט אַזאַ טאָכטער װי עס איז די כּלה עטל, האָט ער אים מזכה געװען מיט אַזאַ שנור.
כאָטש אברהמל האָט אױף דער כּלה נישט געקוקט װי זײַן פאָטער, האָט די ליכטיקײט װאָס האָט געשטראַלט פון איר, אים פאַרבלענדט.
דאָ איז ער רױט געװאָרן און זיך באַגאָסן מיט שװײס און דאָ איז אים לױז געװאָרן אין דער נאָז.
פון פאַרלעגנהײט האָט ער זיך געשעמט אַרױסצונעמען אַ נאָזטיכל פון קעשענע און ער האָט געדרײט מיט דער נאָז, כּדי פּטור צו װערן פון די קיצלען, װאָס די לױזקײט האָט אים גורם געװען.
דער שידוך איז געװען אַ געשלאָסענער.
געלע האָט געװײנט, נישט װי איר טאָכטער װאָלט געװאָרן אַ כּלה, נאָר װי זי װאָלט זיך דערמאָנט אָנעם חורבן בית-המקדש.
צו דעם אַלץ װאָס האָט זיך געטאָן אין הױז האָט זיך צוגעקוקט פון יענער זײַט פענצטער לאה.
זי האָט געהאַט פריער אַנטלאָפן פון שטוב.
ס'איז נישט קײן חתן, האָט זי געזאָגט, ס'איז אַ קעלבל װאָס מען ברענגט עס אין שטוב אַרײַן און דערפאַר װיל זי אים אַפילו נישט זען.
הײַנטיקע צײַטן אַ גערעדטער שידוך! — נאָר אַזאַ שלמה-זלמניצע װי עטל גײט אײַן דערױף.
פון דעסטװעגן איז זי דעם גאַנצן אָװנט געשטאַנען אין דרױסן װי צוגעקלעפּט צום פענצטער.
פון אָנהײב האָט זי זיך געפילט װי זי װאָלט געװען עלנט װי אַ שטײן.
קײנער קימערט זיך נישט װעגן איר.
די מאַמע, װאָס פאָרעט זיך דאָרט בײַ די קוכנס און בײַ די אײַנגעמאַכטסן, זעט נאָר עטלען און דעם חתן.
זי האָט זיך שיער די פינגער נישט צעשניטן בײַם
שנײַדן דעם האָניק-לעקעך בעת זי איז געװען פאַרקוקט אױף עטלען.
עטל אַלײן זעט אױס בײַם טיש אַ סך העכער װי זי איז און זי פירט זיך אױף װי זי װאָלט געװען אַ צעצערטלטע בת-יחידה.
זי, לאה, איז פאַר עטלען מער נישטאָ אױף דער װעלט.
פאַר די אַלע דאָרט בײַם טיש איז זי אַן איבעריקע.
דערנאָך האָט לאה אָנגעהױבן ברענען.
אַלץ האָט זיך צעפלאַמט אין איר.
זי װאָלט מיט די פױסטן אױסגעשלאָגן די שױבן.
זאָלן זײ זען, אַז זי לעבט.
זאָל דער חתן אױך אַ קוק טאָן אױף איר.
טאָמער װאָלט זי זיך נישט אײַנגעעקשנט, װאָלט ער איצט געװען איר חתן.
זי װאָלט איצט געזעסן בײַם טיש.
אױף איר װאָלט דער חתן געקוקט מיט זײַנע באַהאַלטענע בליקן, און מיט איר פּנים װאָלט זיך געפרײט דער װאַלד-סוחר, װי ער גלאָצט און שײַנט פון עטלס פּנים.
לאה האָט נישט געהאַט קײן כּוח אױסצושלאָגן די שױבן.
די פױסטן זענען איר אַראָפּגעהאָנגען װי שטיקער האָלץ.
האָט זי כאָטש געװאָלט אַנטלױפן, נישט זען מער דורכן פענצטער די צעשמחהטע פּנימער.
האָבן איר די פיס נישט געדינט.
זי האָט זיך פון אָרט נישט געקענט רירן.
ערשט דערנאָך, אַז זי האָט געזען װי ר' זושע און דער חתן האָבן זיך אױפגעשטעלט אַװעקצוגײן, האָט זי בהלהדיק זיך אָפּגעריסן פונעם פענצטער און אַנטלאָפן אין דער פינצטערניש אַרײַן און געװײנט, װי עס װײנט אַ קלײן מײדעלע.
פון אָנהײב האָט זיך לאה געװוּנטשן צו שטאַרבן.
דערנאָך האָט זי געטראַכט: זי װעט נקמה נעמען אין עטלען, אין טאַטע-מאַמע.
זי װעט אַראָפּשלינגען אַ שטיק גלאָז, אַ פאַרזשאַװערטן טשװאָק, צי אַן אָפּגעבראָכן קלינגל פון אַ מעסער, און זי װעט אױף דער חתונה פון עטלען מיט אברהמל זושעס נישט זײַן.
צום סוף האָט דער כּעס אין איר זיך אױסגעברענט.
זי איז געװאָרן קאַלט און פאַרװאָלקנט.
זי האָט קײן װאָרט דערװעגן נישט אױסגערעדט, נישט פאַר דער מאַמען און נישט פאַר עטלען.
זי האָט אָפּגעמאַכט בײַ זיך, אַז אַפילו די גאַנצע װעלט זאָל אונטערגײן װעט אברהמל חתונה האָבן מיט איר און נישט מיט עטלען.
דרײַ טעג פאַרן שרײַבן די תּנאים פון עטלען און אברהמלען — געלע איז שױן דעמאָלט געװען פאַרפּאָרעט אין באַקן אירע פלאָדנס און שטרודלען, האָט זיך לאה אַרײַנגעשטעלט אין הױז פון ר' זושע.
זי איז געװען פאַרװירט און פאַרלױרן.
פון אונטערן טיכל פאַררוקט הױך אױפן קאָפּ האָבן
דער צװילינג
אַרױסגעקוקט צעפּאַטלטע בינטן פון אירע האָר.
איבערן אָרעם איז איר געהאָנגען אַ געפלאָכטן קױבערל.
מיט אָטעם פון בהלה האָט זי דערצײלט װי אַזױ עס האָט זיך איר פאַרגלוסט צו גײן אין װאַלד קלײַבן שװעמלעך.
װי זי איז אַרײַן אין װאַלד אַזױ האָט זי געהערט װי עס רופן קולות און באַלד האָבן זיך איר צעמישט די װעגלעך און שטעגלעך אין זי האָט נישט געװוּסט װוּ זי געפינט זיך.
האָט זי אָנגעהױבן גײן אַהין פון װאַנען עסזענען זענען געקומען די קולות, האָבן זיך קולות דערהערט פון דער צװײטער זײַט.
װי זי האָט זיך אױסגעדרײט אין דער צװײטער זײַט, זענען די רופן געקומען פון ערגעץ אַנדערש.
זי האָט זיך קױם דערשלעפּט אַהער און אַפילו פון דאַנען װײסט זי נישט װי מען קומט אַהײם.
האָט ליבעלע, אברהמלס מאַמע, מיט אַ שמײכעלע, אָבער מיט אַ ביסל פאַראיבל זיך אָנגערופן:
דרײַ טעג פאַר די תּנאים גײט נישט אַ כּלה אַלײן.
און אַז זי גײט שױן יאָ אַלײן װי אַזױ גײט זי אַרױס פון שטוב אָן אַ פאַרטעך?
האָט לאה געמאַכט אַ מינע פון אַ פאַרשעמטער און זיך אָפּגערופן:
איך בין נישט די כּלה.
איך הײס לאה.
איך בין די שװעסטער פון דער כּלה עטל.
אַלע פאַרטױשן אונדז.
אױ, זישע-לעבן, אױ, אברהמטשע, זעטס נאָר, קײן עין-הרע, װי אָפּגעגאָסן פון אײן פאָרעם.
אַזאַ פּאָדאָבנעקײט האָט נאָך די װעלט נישט געזען!
ר' זושע האָט נישט געגלױבט זײַנע אױגן.
ער האָט געהאַט אַ חשד, אַז בײַ אים אין שטוב געפינט זיך די כּלה, נאָר דאָס װאָס זי זאָגט, אַז זי איז די שװעסטער, איז אַ תּירוץ פאַר די בענטשליכט.
מסתמא שעמט זי זיך װאָס פאַר די תּנאים האָט איר אָנגעשמעקט צו גײן קלײַבן שװעמלעך און דערצו איז זי נאָך אײך אָן אַ פאַרטעך.
אברהמל איז געװען צעדולד.
מיט אירע צעשױבערטע האָר, מיט דעם פאַררוקטן טיכל אױפן קאָפּ און מיט דעם קײבערל איבערן אָרעם, איז זי געװען נאָך שענער װי זי איז געװען יענעם שבת-צו-נאַכטס בײַם זעען זיך.
דעמאָלט איז זי געזעסן אַ שעמעװדיקע און איצט שטעכט זי אים דורך מיט יעדן בליק פון אירע גרינע בלישטשענדיקע אױגן, װי מיט גרינע שפּיזלען.
איצט הערט ער, אַז זי איז נישט די כּלה.
ער װאָלט געשװאָרן אַז זי איז יאָ די כּלה.
װי נאָר לאה האָט געבעטן מען זאָל איר װײַזן דעם װעג אין שטאָט אַרײַן, אַזױ האָט ליבעלע זיך געפילט געטראָפן:
װאָס הײסט עפּעס שױן אין שטאָט אַרײַן? אַזאַ זאַך! עסט נעמען עפּעס אין מױל אַרײַן, קומען צו זיך נאָך אַזאַ מעשה.
די שטאָט װעט נישט אַנטלױפן.
איצט, אַז אברהמל װײסט אַז די כּלה איז נישט די כּלה, נאָר זי איז די שװעסטער פון דער כּלה, איז ער געװען צוגעלאָזענער, אַרײַנגעװאָרפן אין שמועס דאָ אַ װאָרט און דאָרט אַ װאָרט און אַפילו געזאָגט, אַז די כּלהס שװעסטער איז זײער אַ קלוגע.
דער כּיבוד פאַר דער כּלהס שװעסטער האָט זיך אַװעקגעצױגן ביז די פּאַסטעכער האָבן אָנגעהױבן טרײַבן די קי פון די פּאַשעפעלדער און דער דרױסן האָט זיך צעשמעקט מיט ערב זון-פאַרגאַנג.
דעמאָלט האָט לאה זיך אױפגעשטעלט און געזאָגט:
כ'מוז שױן גײן.
טאַטע-מאַמע װעלן איבערטראַכטן.
זײַט זשע אַזױ גוט און װײַזט מיר װי הײבט מען אָן גײן אין שטאָט אַרײַן?
איז ר' זושע און זײַן װײַב ליבעלע געװאָרן אױסער זיך: גײן אַלײן אין שטאָט אַרײַן אַזאַ מרחק רב? און װער? דער כּלהס שװעסטער! נײן, מ'עט שפּאַנען די בריטשקע.
האָט לאה אַרױסגעשטעלט איר פולן בוזעם און געזאָגט:
איך בין אַלײן געגאַנגען און איך װעל אַלײן צוריקקערן אַהײם.
איך דאַרף בלױז װיסן צי דער װעג איז אַ גלײַכער, אָדער ער קען מיך פאַרפירן.
ער קען נישט פאַרפירן האָט אברהמל זיך אַרױסגעכאַפּט איך װעל אײַך צופירן ביז צום שײדװעג.
לאה האָט אים אַרומגענומען מיט איר גרינעם בליק געװיקלט מיט א מײדלשן שמײכל און געזאָגט אַ ייִשר כּוח.
אַזױ האָט אברהמל דער חתןבחור באַגלײט די שװעסטער פון דער כּלה עטל אין דעם פאַרנאַכטיקן װעג.
דער דרױסן האָט געשמעקט מיט טרוקענעם װעגשטױב, מיט װאַלד און מיט קי.
די זון, אַ געלבלעכע, אַ מילד-שלעפעריקע האָט זיך געלײגט שיף װי זי װאָלט װעלן איבערנעכטיקן אױפן דאָרפישן װעג.
איך װעל קומען אַהײם מיטן לײדיקן קױבערל.
װאָס װעל איך זאָגן דער מאַמען? האָט לאה זיך געצערטלט, כּדי אברהמלען צו מאַכן רעדעװדיק.
איר װעט זאָגן.
האָט אברהמל איר געװאָלט צוהעלפן אין זי האָט
אים איבערגעריסן:
דער צװילינג
איך װעל גאָרנישט זאָגן.
צי דען מוזן דערװאַקסענע אַלץ דערצײלן זײערע עלטערן װי קלײנע קינדער ז
דער דין איז, נישט מצער צו זײַן און נישט אַרײַנצוברענגען אין בּעס די עלטערן האָט אברהמל געזאָגט מיט אַ ציטערנדיק קיל און ער אַלײן האָט זיך באַצײַטנס מצער געװען װאָס אָט באַלד װעלן זײ צוקומען צוםשײדװעג שײדװעג און זײַן כּלהס שװעסטער װעט אַװעק פון אים.
ס'איז אַ גוטער דין! האָט לאה קונדײסיש אױסגערופן —,אַז מען דערצײלט נישט און מען זאָגט נישט, איז מען נישט מצער און מען ברענגט נישט אַרײַן די עלטערן אין בּעס.
איר זענט אַ קלוגע דערצו האָט ער זיך אָפּגעשטעלט און אַ קוק געטאָן אױף לאהן װאָס איר גוף איז געװען צעשפּילט.
װי זי װאָלט נישט געהערט װאָס ער האָט געזאָגט האָט זי מיט אַן אױסגעשטרעקטן אָרעם אָנגעװיזן אױפן װאַלד הינטער אים און געפרעגט אַ ביסל װי זי װאָלט געװען אַ קינד:
װאָס פאַר אַ װאַלד איז דער ז
דאָס איז אַ װאַלד פון דעמבעס האָט ער זיך אױסגעדרײט מיטן פנים צום װאַלד.
און איך האָב געמײנט עס זענען גראַבעס.
איך האָב ליב דעמבעס האָט זי געמאַכט האַרטער איר קול און געשטעלט אַ טריט צום װאַלד.
אברהמל האָט זיך צוריק אױסגעדרײט צו איר און ער האָט זיך אָנגעשטױסן אָן איר בוזעם.
זי האָט אים אַרײַנגעשמײכלט אין פּנים און מיט די גרינע שפּיזלעך פון אירע אױגן געמאַכט אים אוממעכטיק.
דעמבעס זענען שטאַרק.
איך האָב ליב דעמבעס האָט זי װײַטער געזאָגט און זיך גענומען װעג-אַראָפּ צום װאַלד.
אברהמל איז איר געהאָרכזאַם נאָכגעגאַנגען.
דער װאַלד האָט גערױשט.
אונטער זײערע טריט האָבן געקנאַקט די אױסגעטרוקנטע חזיר-נוס.
טיפער אין װאַלד איז דאָס גרינס געװאָרן העכער און טונקעלער.
די באַלכסוניקע זין האָט זיך דורכגעזיפּט דורך די צװײַגן און אױף דעם װאַלד-גרינס געלײגט גאָלדענע פלעקן.
לאה האָט זיך אָפּגעשטעלט און אברהמל נעבן איר.
און אַזױ, שטײענדיק מיט די פיס אינעם הױכן װאַלדיקן גרינס, האָט זי אַ זאַרג געטאָן דאָס געפלאָכטענע קױבערל צום גרינעם געבעטעכץ און מיט אַן אױפגעהױבענעם קאָפּ געזאָגט:
אַ גאַנץ לעבן װאָלט איך געװאָלט פילן דעם ריח װאָס איך פיל איצט.
איר פילט? װען איך װאָלט געקענט, װאָלט איך דעם גאַנצן װאַלד אַרומגענומען מיט מײַנע אָרעמס.
אָ, איך בין שיכּור פון אים! האָט זי אױסגערופן און זיך אַ װאַקל געטאָן װי אַ שיכּורע.
אברהמל האָט זיך צעטומלט און זי אָנגעכאַפּט זי זאָל נישט פאַלן, און זי האָט אָנגעכאַפּט זײַנע אָרעמס און געזאָגט שטיל װאָס פאַר אַ שטאַרקע אָרעמס איר האָט! דעמבענע אָרעמס האָט איר.
עס װערט שפּעט האָט ער געזאָגט מיט אַ ציטערניש אין קול.
איז װאָס אַז עס װערט שפּעט? איך האָב נישט מורא האָט זי װײַטער געהאַלטן זײַנע אָרעמס און געפילט זײער ציטער װען איך װאָלט נישט מורא געאָט פאַר װעלף װאָלט איך געשלאָפן אין אַזאַ װאַלד צוזאַמען מיט די האָזן, מיט די װעװריקלעך, מיט די פײגל.
איר ציטערט?.
איר האָט מורא פאַרן װאַלד? איר ציטערט האָט זי זיך צוגעטוליעט צו אים דו ציטערסט.
אברהמל האָט נישט געקענט ענטפערן.
דאָס לשון איז אים אָפּגענומען געװאָרן און זי האָט אים פאַרשװענקט מיט איר אָטעם, צענומען אים מיט יעדער באַװעגונג פון איר גוף.
בײדע זענען געפאַלן אױף דעם װאַלדגעבעטעכץ װי שיכורים, װאָס זײערע כּוחות זענען זײ נישט בײַגעשטאַנען צו האַלטן זיך אױף די פיס.
צו די תּנאים פון אברהמלען מיט עטלען איז נישט דערגאַנגען.
נאָך דעם זעלבן אָװנט װי לאה איז אַהײמגעקומען, האָט זי פאַרטרױעט איר מאַמען, אַז װי זי און דער טאַטע האָבן געװאָלט אַנומלט, זי זאָל חתונה האָבן מיט דעם בן-יחיד פון ר' זושע דעם װאַלד-סוחר, אַזױ האָט זי געטאָן.
זי האָט מיט אים חתונה געהאַט אין װאַלד פון די דעמבעס.
אױב דער טאַטע װיל, קען ער זי הרגענען.
איצט איז איר אַלץ אײנס.
און אַזױ, אױס מורא פאַר די אױגן און צינגער פון דער װעלט, זײ זאָלן נישט אָנהײבן נאָכשמאָרען און נאָכרעכענען פון װעגן װאָכן און חדשים, זענען די תּנאים מיט דער חתונה פון אברהמלען מיט לאהן געװען צוזאַמען.
די װעלט, װאָס האָט דאָס אַלץ געזען, האָט נישט געהאַט װאָס נאָכצוחשבונען.
פינף פעליקע יאָר האָט לאה נישט פאַרשװאַנגערט.
געזאָגט האָט מען, אַז די שװעסטער עטל האָט איר אָפּגעטאָן אַ כּישוף, כאָטש אַלע האָבן געװוּסט, אַז זײַט דעמאָלט איז עטל נישט אַרױס פון שטוב און פאַר די
דער צװילינג
אױגן פון מענטשן זיך נישט געװיזן.
זי האָט געשאָלטן, געשאָלטן מיט קללות װאָס זי האָט געהערט און מיט אַזעלכע װאָס זי אַלײן האָט צוגעטראַכט.
אײן קללה האָט זי נישט אױפגעהערט איבערחזרן, אַז לאה זאָל געבױרן שטײנער און נישט קײן קינדער.
אױפן זעקסטן יאָר האָט לאה געבױרן אַ ייִִנגל.
שיעלע איז געקומען אױף דער װעלט אַ שװאַכער, מיט אַ הױקערל און דינע פיסלעך, װאָס האָבן שפּעטער נישט געהאַט קײן כּוח צו טראָגן סײַ דאָס גופל און סײַ דאָס הױקערל.
פון אָנשטרענג צו טראָגן דאָס הױקערל האָט שיעלע געמוזט אױסבײגן דאָס קעפּעלע און דערום איז ער געװאַקסן קרום.
אַז דאָס קינד איז אַלט געװאָרן דרײַ יאָר האָט ער געקריגן אַ ריפּקוכן, װאָס איז אָנגעװאַקסן און געװאָרן ענלעך צום אײַטער פון אַ ציג אָן ציצקעס.
האָט זיך די שטאָט דערמאָנט אָן דעם װאָס זי האָט געזאָגט מיט יאָרן צוריק, אַז דאָס האָט עטל אָפּגעטאָן איר צװילינג-שװעסטער אַ כּישוף, איז איר נישט מוחל ביז הײַנט און זי װיל נישט אױסזאָגן דעם כּישוף.
אַז לאה איז געקומען צו טעלצע פון װעגן דעם ריפּקוכן, האָט זיך די אָפּשפּרעכערקע נישט געקװאַפּעט.
גראָד איר איז די גאַנצע זאַך מיט די צװײ שװעסטערס דעם צװילינג געלעגן אין זכּרון װי אַ ברענענדיקע קױל.
אַ גאַנץ לעבן האָט זי זיך אױסגעהיט פון אַרײַנצוקומען אין תּחום פון כּישוף, װאָס פון װעגן אים קומט מען קײן מאָל נישט אַרױס פון גיהנום.
דערום זאָל עטל פריער אױסזאָגן װוּ דער כּישוף-צײכן איז פאַרבאָרגן און ערשט דעמאָלט װעט זי, טעלצע, זיך פעדערן און אָפּשפּרעכן דעם ריפּקוכן.
עטל האָט געשװיגן איר שװײַגעניש און נישט געװאָלט זאָגן נישט יאָ און נישט נײן, נאָר געשאָלטן און געװאָרפן מיט קללות װי דער סמבטיון װאַרפט מיט שטײנער, באַהיט זאָל מען װערן.
צום סוף האָט טעלצע נישט געקענט מער צוזען לאהס צער און זי האָט געזאָגט:
,לאהשי, איכ'ל טאָן ס'מײַניקע און זאָל דער אײבערשטער אין הימל מיר צוהעלפן.
אױף אָפּצושפּרעכן דעם ריפּקוכן האָט זי אױסגעקליבן דעם טאָג װען עס פאַלט אױס דער יאָרצײַט פון מאיר בעל הנס, װען דער צדיק טוט זיך מיען אין הימל.
אין דעם טאָג איז זי געקומען צו לאהן אין הױז און מיטגעבראַכט מיט זיך ציפּע די טיקערין און אַ האַקמעסער.
װי זי איז אָנגעקומען מיט אײַלעניש אַזױ האָט זי שנעל גענומען שיעלען, אים אַװעקגעשטעלט נעבן בײַשטידל אונטער דער מזוזה און געזאָגט צו ציפּען: האַק!
האָט ציפּע אײַנגעהאַקט אינעם בײַשטידל איבער שיעלעס קעפּל און טעלצע האָט געפרעגט מיט אַ ציטערדיק קול:
ציפּע, װאָס האַקסטו?
האָט ציפּע געענטפערט:
כ'האַק דעם ריפּקוכן.
האַק גוט ער זאָל אַראָפּקריכן האָט טעלצע געזאָגט און ציפּע האָט מיטן האַקמעסער אײַנגעהאַקט דרײַ מאָל.
מזל טוב! האָט די טיקערין אױסגערופן װי אױף אַ שמחה.
אָממממן! האָט טעלצע צוגעװוּנטשן.
מיט אַ חודש שפּעטער איז טעלצע געקומען זען שיעלען װי עס האַלט.
ס'האָט זיך איר אױסגעדאַכט, אַז דער ריפּקוכן האָט זיך גערירט.
אָבער דאָס איז געװען נאָר למראית-עין.
האָט טעלצע געזאָגט:
כ'האָב געפילט.
כּישוף איז שטאַרקער פון אָפּשפּרעכן, נאָר אַז איך האָב שױן אָנגעהױבן אַ מצװה װעל איך מיט דעם אײבערשטנס הילף זי פאַרענדיקן.
און זי האָט װידער געבראַכט די טיקערין, װידער אַרונטערגעשטעלט שיעלען אונטער דער מזוזה און געזאָגט צו ציפּען: האַק! און ציפּע האָט מיט דעם האַקמעסער אַ כמאַל געטאָן אין בײַשטידל, אַז מען האָט דערהערט אין זיבעטן הימל.
ציפּע, װאָס האַקסטו?
כ'האַק דעם ריפּקוכן.
האַק גוט, ער זאָל אַראָפּקריכן.
אױך דאָס מאָל האָט עס נישט געהאָלפן.
דער ריפּקוכן איז נישט אַראָפּגעקראָכן און טעלצע האָט געקלאָגט, אַז אַזאַ זאַך טרעפט איר צום ערשטן מאָל אין איר לעבן און, װי זי האָט פריער געזאָגט, כּישוף איז שטאַרקער פון אָפּשפּרעכן.
שכזעלעע דער בעל-תּשובה
שמעלקע גופא האָט בשום-אופן נישט געװאָלט דערצײלן פון װאַנען ער שטאַמט.
בלױז פון דעם אופן פון זײַן רעדן —, בײַ אונדז איז אַוץ װעוּװוּער', במקום, בײַ אונדז איז אַלץ װעלװעלער' — האָט מען זיך אָנגעשטױסן װער און װאָס, און פאַר אײן װעגס זיך דערװוּסט, אַז אין זײַן שטעטל איז ער געװען אַ פערד-לקחענער.
לײַט זענען געװען זיכער, אַז ער גנבעט זײַנע פערד מיט כּישוף.
אָט שטײט אַ פערד אױפן מאַרק מיטן קאָפּ צום װאָגן און פּאַשעט זיך בנעימות פון אַן אָנגעהאָנגענער טאָרבע אַרױס, און אָט איז ער נעלם געװאָרן װי די ערד װאָלט אים אײַנגעשלונגען.
שמעלקע האָט אים שױן ערגעץ װוּ געפירט פאַרפּאַסן.
אױף אַ פערדמאַרק פלעגט ער מאַכן דעם אָנשטעל, אַז ער איז אַ פערדהענדלער.
אַז מען קױפט אַ פערד מוז מען זען, צי ער האָט אַלע צײן, װאָס עס טוט זיך בײַ אים אונטערן װײדל און װי אַזױ ער איז אין גאַלאָפּ.
אַז שמעלקע האָט גענומען אױסצופּרוּװן װי אַזױ עס לױפט דאָס פערד, איז ער שױן מער מיט דעם פערד נישט צוריקגעקומען.
נישטאָ דער סוחר, נישטאָ דאָס פערד.
פערדהענדלערס האָבן געמעגט פאַרשליסן זײערע שטעלער אױף זיבן שלעסער, נאָר טאָמער האָט שמעלקע געװאָרפן אַן אױג אױף אַ שקאַפּע פלעגט ער זי אַרױסגנבענען דורכן שליסללאָך.
די באַגנבעטע פלעגן קומען צו מלכות פאַרקלאָגן זיך פאַר זײערע אבידות.
האָט מלכות געטאָן װי עס איז דער שטײגער: אַלץ פאַרשריבן אױף גרױסע געװירעטע בױגנס פּאַפּיר און צום סוף געפרעגט:
עדות האָסטו?
פון װאַנען זאָלן זײַן עדות אױב דער גנב איז נעלם געואָרן װי אַ שד װערט נעלם נאָכן קרײען פון די הענער? אַז קײן עדות זענען נישטאָ און דער גנב איז נישטאָ, איז נישטאָ װעמען צו שליסן אין קײטן.
האָט זיך מלכות לסוף באַזינען, אַז די בעסטע זאַך װאָס זי קען טאָן איז נעמען דעם שמעלקען און אים אַװעקשיקן אױף װיסילקע װוּ דער שװאַרצער פעפער װאַקסט.
איז שמעלקע דער פערד-גנב פאַרשיקט געװאָרן צו אונדז אין שטעטל אױף צען יאָר װיסילקע.
אָנגעקומען אין שטעטל איז ער מיט אַ פּאָר גוט-געפּאַשטע פערד געשפּאַנט אין אַ רוסישן װאָגן, מיט ברײטע אַקסן.
װעגן דעם, פאַר װאָס מלכות האָט אים פאַרשיקט צו אונדז אין שטעטל און װאָס עס איז זײַן אמנות, האָט ער צום חטא פאַר גנבענען פערד צוגעגעבן זינד פאַר זאָגן שקר.
ער האָט דערצײלט, אַז אַלע יאָרן איז ער געװען אַ באַלעגאָלע.
ער פלעגט פאָרן מיט שפּיליטערן קײן װאַרשע ברענגען סחורות און ער פלעגט פירן סחורות אױף יאַרידים.
טאָמער האָט זיך געמאַכט, ער איז געפאָרן דורך אַ װאַלד אײנער אַלײן בײַ נאַכט און גזלנים זענען אים באַפאַלן, געװאָלט צורױבן די סחורות, אַזױ פלעגט ער זײ אַלע איבערלאָזן טױטע.
און טאָמער פלעגן זיך קאָשעצן אָנזעצן אױף די פערד, זײ נישט לאָזן שלעפּן דעם װאָגן, איז גענוג געװען ער זאָל אױסשיטן אַ שעכטעלע אַפּשיק און די קאָשעצן פלעגן זיך צעלױפן ניסנדיקע װי די האָזן אין פעלד.
זײער ניסן האָט ער געהערט פאַר װיאָרסטן װײַט.
אָלא װאָס אַזעלכס איז געשען װאָס ער האָט אין דער הײם איבערגעלאָזט אַ שמאַלצגרוב און זיך איבערגעקליבן צו אונדז אין שטעטל? אױך דאָ האָט ער געזינדיקט מיט שקר.
אין דעם לעצטן האַלבן יאָר, האָט ער געזאָגט, האָבן זיך בײַ אים נישט געהאַלטן די פערד.
אָט קױפט ער אַ געזונטע יונגע שקאַפּע, זי רײַסט אַ װאָגן נישט אײַנצוהאַלטן זי, באַלעגאָלעס זענען אים מקנא, רק זײ בעטן אים ער זאָל זײ אָפּטרעטן אַזאַ שד.
אין אַ חודש שפּעטער איז זי בײַ אים אַ נבלה.
ער װײסט אַפילו נישט פאַר װאָס זי האָט אױסגעצױגן די קאָפּיטעס.
אַזױ אײן
שמעלקע דער בעל-תּשובה
פערד און אַזױ אַ צװײט פערד — אָן אַ סוף.
די פערד האָבן אים בדיל הדל געמאַכט.
איז ער אַװעק צום דײן פרעגן אַ שאלה װאָס עס געשעט מיט זײַנע פערד.
האָט דער דײן געזאָגט, אַז אױף פערד קען ער זיך נישט אױס.
עס קען זײַן ס'איז אַן איבערגאַנג צװישן פערד, אָדער ער, שמעלקע, איז באַגאַנגען אַ זינד װאָס ער אַלײן װײסט אַפילו נישט װאָסערע, און דער אין הימל, אָנשטאָט צו באַשטראָפן אים, דעם זינדיקן ייִִד, באַשטראָפט ער זײַנע פערד.
װאָרום דער אין הימל איז אַ רחום וחנין אין ער, אײדער ער גײט באַשטראָפן אַ ייִִד פאַר זײַנע זינד, לײגט ער זיך איבער דרײַצן מאָל.
אָלא װאָס דען? עס שטײט געשריבן: משנה מקום משנה מזל.
אַז מען קלײַבט זיך איבער אין אַן אַנדער מקום װערט אױך דאָס מזל אַנדערש.
האָט ער, שמעלקע, זיך איבערגעקליבן צו אונדז אין שטעטל משנה צו זײַן זײַן מזל.
קײנער האָט אים נישט געגלױבט קײן אײנציק װאָרט פון דעם װאָס ער האָט דערצײלט.
דאָס שטעטל האָט שױן געװוּסט, אַז אין דער הײם איז ער געװען אַ פערד-גנב.
נאָר גראָד פאַר דעם װאָס ער האָט אָנגעליגנערט, אַז אין דער הײם איז ער געװען אַ באַלעגאָלע, װאָס פירט סחורות אױף יאַרידים און פאָרט מיט שפּיליטערן קײן װאַרשע, האָבן זיך דערשראָקן די שטעטלשע באַלעגאָלעס.
דאָ װעט ער אױף אַן אמת װערן אַ באַלעגאָלע און בײַ זײ אַרױסרײַסן דאָס שטיקל ברױט פון זײערע מײַלער.
זײער שרעק איז געװען אַן אומזיסטע.
זײַט שמעלקע האָט זיך אַרײַנגעקליבן אין זײַן נײַער דירה פון יענער זײַט אַלטן בית-החײט, איז מקױם געװאָרן די מימרה פון משנה מקום משנה מזל.
דאָס מזל האָט זיך פון אים אָפּגעטאָן.
אַזױ װי ער האָט אָנגעשקרט, אַז דאָרט זענען אים געפאַלן די פערד אײנס נאָכן אַנדערן, אַזױ זענען געשען אױסטערלישע זאַכן מיט זײַנע פערד דאָ: אָנגעהױבן האָט זיך עס אױף זײַן ערשטער נסיעה קײן ושרשע.
כאָטש דער װאָגן איז געװען אַ לײדיקער, בלױז נחומטשע דער שפּיליטער איז געפאָרן מיט אים, זענען די פערד געבליבן שטײן אין דער מיט פון אַ װאַלד — װײַטער װילן זײ נישט גײן.
ער האָט געשונדן פון זײ די פעל, ער האָט אױף זײערע זאַדעס די בײַטש צעבראָכן און זײ רירן זיך נישט פון אָרט.
ער האָט געװוּסט, אַז אױף די פערד האָבן זיך אַרױפגעכאַפּט קאָשעצן און זײ האַלטן זײ בײַ די גזשיװעס מיט אײַזערנע קאַמען.
אָבער גײ פיר מלחמה מיט קאָשעצן, װאָס זען זעסטו זײ נישט און בײַ װאָס זײ אָנצוכאַפּן האָסטו נישט.
אױף צוריק האָבן זיך די פערד דװקא יאָ געריסן.
זײ האָבן צו אים אױסגעדרײט די קעפּ און זיך געבעטן בײַ אים װי בײַ אַ גזלן.
נאָר שמעלקע האָט געזאָגט: נײן! ס'איז די ערשטע נסיעה קײן װאַרשע.
נחומטשע דער שפּיליטער האָט אים און נישט קײן אַנדערן געדונגען נאָר דערפאַר, װײַל ער האָט אַ געשפּאַן מיט צװײ אױסגערוטע פערד.
טאָמער פאָרט ער צוריק, װעלן די שטעטלשע באַלעגאָלעס חוזקן פון אים.
זײ װעלן לאַכן פון זײַנע פערד.
ער װעט בלײַבן אָן אַ ביסן ברױט.
האָט ער געװאַרט ביז עס ועט אָנהײבן טאָגן, װען די קאָשעצן און שדים אַנטלױפן אין די טיפענישן פון די װעלדער.
און װי עס איז געװאָרן טאָג אַזױ האָבן די סוסים אַ ריס געטאָן דעם װאָגן פאָרױס, אַז פון אימפּעט האָט ער שיער נישט פאַרלױרן נחומטשע דעם שפּיליטער.
ביז װאַרשע זענען זײ געלאָפן מיט אײן אימפּעט און אַזױ אױך אױף צוריק אַהײם, כאָטש דער װאָגן איז געװען אָנגעלאָדן מיט קאַסטנס און מיט פּעק.
געקומען אַהײם האָט ער די פערד געפּוצט מיט אַ ועכעטש שטרױ, זײ זאָלן האָבן אַ פּריצישן גלאַנץ, זײ אַרײַנגעפירט אין דער שטאַל און זײ געזאָגט אַ גוטע נאַכט.
אין דער פרי, געגאַנגען אָנפּױען די פערד, ערשט אײנער ליגט אױסגעצױגן אױפן שטרױ און דעכעט מיט די זײַטן, װי ער װאָלט געגאַנגען אױסהױכן זײַן פערדישע נשמה.
װעגן דעם װי אַזױ מען פירט אַרױס אַ פערד פון אַ פאַרשלאָסענער שטאַל אַז קײן סימן אױפן שלאָס זאָל נישט בלײַבן, האָט שמעלקע געװוּסט, נאָר װאָס מען טוט מיט אַ פערד װאָס אָט איז עס געװען געזונט װי אַ נוס און אָט ליגט עס דיר װי אַ פּגר, האָט ער גאָרנישט געװוּסט.
איז ער אַװעק צו די שטעטלשע באַלעגאָלעס פרעגן װאָס און װען.
האָט אײנער געזאָגט:
איך װעל דיר זאָגן דעם אמת.
אין מײַן לעבן האָב איך נאָך קײן געזונט פערד נישט געהאַט.
פון װאַנען זאָל אַ ייִִדישער באַלעגאָלע האָבן גענוג געלט צו קױפן אַ געזונט פערד? איז מײַנער אַ פערד קײן מאָל נישט אײַ-אײַ-אײַ, אַבי ער ברענגט מיר אַרײַן אױף שבת און גיט מיר אױף שכר-לימוד פאַר מײַנע זין זײ זאָלן לערנען תּורה.
טאָמער פאַלט ער אַװעק, מײַן ברױטגעבער, װײס איך, אַז קײן געזונטער איז ער סײַ װי קײן מאָל נישט געװען.
ער האָט זײַנס אָפּגעטאָן און די רעשט געהער צום שינדער.
אַ צװײטער האָט אים געזאָגט:
רײַב אײַן די פּגירה מיט אַ װעכעטש אײַנגעוריקט אין טערפּענטין און דערנאָך לײג איר אַרונטער דעם װעכעטש אונטער דעם ורידל.
אַז עס
שמעלקע דער בעל-תּשובה
װעט איר ברענען, װעט זי אױפשפּרינגען און בלײַבן שטײן.
טאָמער װעט זי בלײַבן שטײן איז אַ סימן, אַז זי איז געזונט, נאָר טאָמער ברעכט זי זיך אײַן און פאַלט צוריק אַװעק, איז נישט קײן אומגליק.
סײַ װי איז זי געלעגן.
אַ דריטער האָט אים געעצהט ער זאָל דעם פערד אָפּשפּרעכן אַן עיןהרע.
װאָרום װי עס איז דערגאַנגען צו אים האָבן זײַנע פערד געשלעפּט אַזש פון װאַרשע אַזאַ מלא כּבדה אַז ס'איז אַ נס זײ האָבן דערשלעפּט אַהײם.
דערװײַל דאַרף ער בענטשן גומל ואָס אױך דאָס צװײטע פערד איז אים נישט אײַנגעפאַלן.
פאַר דעם אײַנגעפאַלענעם סוס זאָל שמיעל-יאַנקל לאה גיטלס דער װאַטעמאַכער אָפּשפּרעכן אַ גוט-אױג.
ער קען די מלאָכה.
שמעלקען איז געװען אַזױ שטאַרק אָנגעזאָליעט אױפן האַרצן אַז ער האָט אַפילו נישט געטראַכט אַז די באַלעגאָלעס חוזקן פון אים.
װעגן אַ װעכעטש מיט טערפּענטין האָט ער געװוּסט פון די ציגײַנערס, אַז טאָמער װילן זײ אױפן מאַרק פאַרקױפן אַ שקאַפּע, װאָס האַלט זיך קױם אױף די פיס, לײגן זײ איר אונטער אונטערן װײדל אַ װעכעטש מיט טערפּענטין, אַז די חיה שפּרינגט אין דער לופטן און לױפט װי זי װאָלט געװען אַ קאָזאַקיש פערדל.
װעגן אָפּשפּרעכן אַן עין-הרע פאַר אַ פערד האָט שמעלקע געהערט צום ערשטן מאָל אין זײַן לעבן.
נאָר אַז אַ מענטש טרינקט זיך, כאַפּט ער זיך אָן אָן אַ שטרױ.
איז ער אַװעק צו שטיעל-יאַנקל לאה גיטלס, אים דערצײלט װאָס אַלץ עס איז געשען מיט זײַן פערד און אים געבעטן ער זאָל אָפּשפּרעכן אַן עין-הרע.
האָט דער װאַטעמאַכער אים אָנגעקוקט װי מען קוקט אָן אַ חסר-דעה, אים אָנגערופן עם-האָרע, און אים געזאָגט, אַז דערװײַל שפּרעכט ער אָפּ עין-הרעס נאָר פאַר אַזעלכע פערד װי ער איז, שמעלקע.
איז שמעלקע צוריקגעקומען אין דער שטאַל זײער מאַרקאָטנע און װי ער קוקט אױף דעם געפאַלענעם פערד זעט ער: די האָר זענען אים געפלאָכטן אין צעפּלעך אַזױ װי עס טוען קאָשעצן, װאָס כאַפּן זיך אַרײַן בײַ נאַכט אין אַ שטאַל, רײַטן אױפן פערד אַ גאַנצע נאַכט און פאַרמאַטערן אים צום טױט.
קוקט ער װײַטער און זעט אױפן פערד פאַרטרוקנטע שױם.
אַ סימן דאָס פערד איז בײַ נאַכט פאַרמאַטערט געװאָרן פון קאָשעצן.
האָט ער דעם פערד דערלאַנגט אַ זשמעניע האָבער, אַ לעק װאַסער — האָט עס אַװעקגעדרײט דעם קאָפּ.
איז שמעלקע געװאָרן אױפגעבראַכט.
אַ גאַנץ לעבן האָט ער געהאַט צו טאָן מיט געגנבעטע פערד און קײן מאָל האָט אים נישט געטראָפן אַזאַ מעשה אַז קאָשעצן זאָלן זיך אָנזעצן אױף זײַנס אַ פערד.
איצט, װען ער האָט שױן זײַנע אײגענע פערד, ער װיל זײַן אַן אָרנטלעכער מענטש, האָט זיך אױף אים אָנגעזעצט דאָס אומגליק.
האָט ער זײַן גאַנצן צאָרן אױסגעלאָזט צו דער ליגנדיקער שקאַפּע, געזאָגט צו איר זײַ פאַר מיר די כּפּרה! און פאַרשלאָסן די שטאַל.
באַגינען, ער איז געגאַנגען זען ואָס עס מאַכן די פערד, ערשט אױך דער צװײטער ליגט אין שטרױ אַן אױסגעצױגענער, מיט פאַרפלאָכטענע צעפּלעך, מיט שױם אױף דער פעל — בײדע ליגן אַנטקעגן זיך און קוקן זיך אָן, און ער, שמעלקע, קוקט אױף בײדע אַן אומבאַהאָלפענער און פאַרלױרענער.
האָט ער אָנגעהױבן שעלטן ס'גױישע מלכות, װאָס האָט אים אומגליקלעך געמאַכט; גענומען אַ מענטש און אים פאַרשיקט אין אַזאַ אומגליק.
פאַר װאָס? פאַר װען? לסוף האָבן די גױישע שכנים אַרום אים אױסגעזאָגט דעם סוד, אַז די שטאַל איז אַ פאַרשאָלטענע.
אין איר האָבן שױן געפּגרט מער פערד װי ער, שמעלקע, האָט האָר אױפן קאָפּ.
די אַלע שטעלער אױף דעם הױף זענען בײַם פּלױט פון דעם ייִִדישן בית-עולם.
בײַ נאַכט קומען אַראָפּ פונעם בית-עולם אַלע אױסטערלישע נישט-גוטע, די שדים, די קאָשעצן, די װילקאָלאַקס, פאַרבלאָנדזשעטע נשמות און אַנדערע אָנשיקענישן און זײ קריכן אַרײַן אין די שטעלער.
דאָ מאַטערן זײ די פערד, דאָרט מעלקן זײ אױס די קי אַז באַגינען בלײַבן זײ מיט לײדיקע אײַטערס, װאָס הענגען אַראָפּ װי פליאַקעס.
פאַראַן אַ סגולה — אױסרײכערן די שטעלער מיט סמאָלערױך.
איז אַ מורא, אַז טאָמער הײבט מען אָן מיט סמאָלע און מיט פײַער נעבן די הילצערנע שטעלער מיט די שטרױענע דעכער, װעט אַ שריפה אָנמאַכן מער שאָדן װי די קאָשעען און די נישט-גוטע.
דעריבער זענען די שטעלער געשטאַנען לײדיק אַ קאַפּל מיט יאָרן ביז ער, שמעלקע, האָט זיך אַהער אַרײַנגעקליבן.
שמעלקע איז גאָר שטאַרק געפאַלן בײַ זיך.
יעדער טוט מיט אים װאָס ער װיל.
מלכות האָט אים פאַרטריבן פון דער הײם.
איצט האָבן זיך גענומען צו אים אָנשיקענישן פון יענער-װעלט.
די און די װעלן אים אומגליקלעך מאַכן.
צו מלכות האָט ער נישט קײן עצה.
מלכות האָט פּאָליצײ, קײטן, קאָזעס, קען אױך אָפּהאַקן די לונגען, אָבער ער, שמעלקע, זאָל מורא האָבן פאַר קאָשעצן און זיך לאָזן בלאָזן אין דער קאַשע פון שדים? !
שמעלקע דער בעל-תּשובה
ס'איז גראָד געװען זומערצײַט, די נעכט מילדע, דער דרױסן שמעקט מיט יונגע עפּל.
האָט זיך שמעלקע געלײגט שלאָפן אױף זײַן װאָגן מיט די ברײטע אַקסן, אונטערן אױסגעשטערנטן הימל, און געלײגט האָט ער זיך מיטן פנים צום פּלױט פון בית-עולם און מיט אַן אָרטשיק נעבן דער האַנט, אַז טאָמער עפּעס זאָל ער גלײַך קענען דערלאַנגען קלעפּ און פּלעטן קעפּ.
ער האָט קױם געהאַט אײַנגעדרימלט, און עס קאָן גאָר זײַן אַז ער האָט שױן געהאַט דורכגעשלאָפן אַ האַלבע נאַכט, הערט ער: ס'מעלקן זיך די קי.
פון אַלע זײַטן הערן זיך די שטראָמעלעך מילך פון די אײַטערס זשימזשען אין מעלקשעפלעך — זשי-זשי, זשי-זשי, זשי-זשי.
טראַכט ער בײַ זיך: מײַן כּפּרה.
קײנער זאָרגט נישט פאַר מײַנע פערד, װעל איך נישט גײן זיך זאָרגן פאַר עמעצנס קי.
און װי ער לענט צו די אױגן אײַנצודרימלען אױף ס'נײַ, זעט ער: פון בית-עולם גײט אַנטקעגן אַ שד אין װײַסן.
נישט ער גײט, נאָר ער ריטשט זיך, װי ער װאָלט געשװוּמען שטײענדיק.
דער פלױט פאַרצױמט אים נישט דעם װעג, נישט ער שפּרײַזט אים אַריבער, נאָר ער ריטשט זיך אַדורך װי דער פּלױט װאָלט געװען פון טומאַן.
האָט שמעלקע אַ כאַפּ געטאָן דעם אָרטשיק, אַראָפּגעשפּרונגען פונעם װאָגן און פאַרמעסטנדיק זיך צו שפּאַלטן קעפּ, האָט ער אױסגעשריגן:
גײ אין דײַן רו אַרײַן, אַ רוח אין דײַן טאַטנס טאַטע!
דער שד האָט זיך גאָרנישט געמאַכט, נישט פון דעם אױפגעהױבענעם אָרטשיק אין נישט פון דער באַלעגאָלישער קללה.
ער האָט זיך װײַטער געריטשט, געלאַסן אַדורך דעם הױף און איז אױסגערונען געװאָרן אין דער לופטן, װי אַ שטיקל װאָלקן.
האָט שמעלקע געטראַכט, אַז פון דעסטװעגן האָט ער דעם שד פאַרטריבן, ער זאָל זיך נישט אַרײַנבאַקומען אין שטאַל צו זײַנע אײַנגעפאַלענע פערד.
איז ער צוריק אַרױף אױפן װאָגן, דעם אָרטשיק אָנגעגרײט צװישן די קני, און אַזױ שנעל װי ער האָט אַװעקגעלײגט דעם קאָפּ אױפן שטרױ איז ער אײַנגעשלאָפן אין אַ טיפן שלאָף.
דאָס מאָל האָט אים אױפגעװעקט די פרימאָרגנדיקע פײַכטע קעלט, אָדער אפשר גאָר דאָס הירזשען פון די פערד.
כאָטש דאָס הירזשען איז געװען אַ בהלהדיקס, האָט זיך שמעלקע שװער אַרױסגעפּלאָנטערט פונעם שלאָף.
מיט פאַרשטײַפטע פיס איז ער געגאַנגען צו דער שטאַל, געעפנט די טיר און דערזען: זײַנע פערד שטײען בײַ דער קאָרעטע און נאָרען נאָך דעם לעצטן ביסל שטרױ, װי מיט זײ װאָלט גאָרנישט געהאַט געשען.
נאָר הירזשען הירזשען זײ װײַטער װי זײ װאָלטן זיך געשראָקן, אָדער װי זײ
װאָלטן דערפילט אין דער נאָענט אַן אָגער.
האָט ער די פערד געגלעט, געפּעטשלט אין די זאַדעס און זײ װידער געגלעט און גערעדט צו זײ װי אַן אײגענער רעדט:
פון הײַנט אָן װעט אײַך גאָרנישט געשען.
שמעלקע װעט זיך נישט לאָזן! בײַ מיר װעל איך זײ צעברעכן ס'געניק.
און ער האָט זיך איבערגעקליבן אין דער שטאַל צו שלאָפן מיט די פערד.
שמעלקע איז געשלאָפן מיט די פערד דרײַ פעליקע נעכט.
אײגנטלעך איז ער נישט געשלאָפן, נאָר געדזשימעט.
דאָס כראָמשטשען פון די פערד דעם טרוקענעם שטרױ אין דער שטילקײט פון דער נאַכט און דאָס טשאַטעװען אױף די קאָשעען, צי אױף שדים, האָבן אים געהאַלטן האַלב װאַך.
דערפאַר זענען די פעלן פון די פערד געװאָרן גלאַנציקע, אױסגערוטע.
די חיות האָבן געקוקט אױף אים מיט מענטשישע אױגן.
האָט ער געטראַכט, שמעלקע, אַז איצט איז די צײַט ער זאָל זיך אױסרוען.
איז ער אױף דער פערטער נאַכט געגאַנגען שלאָפן אין זײַן אײגן בעט און ער איז אײַנגעזונקען אין דעם שלאָף, װי עמעצער והאָלט אים אָפּגעטאָן אַ כּישוף.
אױפגעכאַפּט האָט ער זיך נישט אין זײַן שטײגער — אַ שטיק אױף טאָג, און געאײַלט אָנפּױען די פערד.
ערשט ער שליסט אױף די טיר — נישטאָ מער װי אײן פערד.
אַ צעטומלטער קוקט ער צום בױדעם, אױף די װענט, אַרום זיך אין מיסטיקן שטרױ — נישטאָ דאָס פערד.
איז ער אַרױס באַקוקן דעם שלאָס און קײן צײכן פון אַ װיטריך נישט געזען, נאָר אין זאַמד, איבער דער שװעל, האָט ער דערזען די סימנים פון צװײ אײנציקע פּאָדקאָװעס, װי דאָס נעלם געװאָרענע פערד װאָלט זיך געשטעלט אױף די הינטערשטע פיס און אַועקגעפלױגן.
שמעלקע איז געבליבן פאַריתומט װי דאָס איבערגעבליבענע פערד איז געבליבן פאַריתומט.
אױך דער װאָגן מיט די ברײטע אַקסן איז געבליבן נישט אַהער און נישט אַהין.
דער װאָגן האָט געהאַט אַ דישעל פאַר צװײ פערד און נישט קײן האָלעבליעס פאַר אײן פערד.
און ער איז געבליבן מיט אײן פערד.
אַרױסנעמען דעם דישעל און צולאַדעװען דעם װאָגן מיט אַ פּאָר האָלעבליעס, אױף דעם האָט שמעלקעס פאַרמעגן מער נישט געסטײַעט.
בלית ברירה האָט שמעלקע אײַנגעשפּאַנט דאָס פערד אין אײן זײַט פונעם דישעל װי עס איז דער שטײגער פון ציגײַנערס.
נאָר אַ פערד איז אַ פערד.
אױב עס איז געװען צוגעװױנט צו זײַן געשפּאַנט מיט נאָך אַ פערד, האָט
שמעלקע דער בעל-תּשובה
אים איצט דער דישעל רק געשטופּט אױף אַ זײַט.
אַזױ לאַנג װי שמעלקע האָט געהאַלטן אַן אױג, האָט ער פון צײַט צו צײַט אַ צי געטאָן, די שקאַפּע זאָל אַרױף אױפן גלײַכן טראַקט און נישט אָנטאָן אים קײן צרות.
האָט זיך געמאַכט און שמעלקע האָט געכאַפּט אַ נסיעה אױף אַ יאַריד מיט אַ פול אָנגעלאָדענעם װאָגן.
די נאַכט איז געװען אַ געשמאַקע, פון װײַטע סעדער האָט זיך געטראָגן דער ריח פון רײפנדיקן אױבס, דער לובין פון די פעלדער האָט פאַרשיכּורט.
די פּאַסאַזשירן אױף די פּעק סחורות זענען געשלאָפן מיט אַ כראָפּעניש, װי זײ װאָלטן געשלאָפן אין זײערע אײגענע בעטן.
אױך שמעלקען האָבן זיך געקלעפּט די אױגן.
ער װאָלט אַװעקגעגעבן װײס איך װאָס פאַר אַ דרימל.
אָבער ער טאָר נישט דרימלען.
דער דישעל שטופּט די שקאַפּע אױף אַ זײַט און מען דאַרף איר פון צײַט צו צײַט דערמאָנען, זי זאָל דעם דישעל אַ שטופּ טאָן אױף רעכטס, צום מיטן פונעם טראַקט.
ער האָט אַפילו נישט געדענקט, צי ער האָט אײַנגעדרימלט אױף אַ רגע, אָדער ער האָט נישט אײַנגעדרימלט, אָבער צװישן דעם און דעם האָט זיך דער װאָגן מיט די ברײטע אַקסן אַראָפּגעלאָזט מיט צװײ רעדער אין ראָװ אַרײַן.
דער װאָגן האָט זיך איבערגעדרײט.
די פּאַסאַזשירן האָבן געשריגן געװאַלד, און ער, שמעלקע, האָט געפילט: ער האָט אַ צוגעקלעמטן פוס.
זײַנע אײגענע װײטאָקן האָט ער פאַרביסן, נאָר די פּאַסאַזשירן מיט די פּעקלעך האָט ער צוזאַמענגעקליבן, דעם װאָגן אױפגעשטעלט, כּמעט מיט אײגענע כּוחות אים אַרױפגעפירט אױפן טראַקט, אױף ס'נײַ אָנגעלאָדן, אױף ס'נײַ איבערגעשפּאַנט דאָס פערד מיט די צעריסענע שלײעס, אָבער אַז עס איז געקומען צו רירן זיך פון אָרט, האָט דאָס פערד זיך דװקא געשטופּט אױף צוריק.
שרײַט ער װיאָ! אײן מאָל, אַ צװײט מאָל, ער שינדט דאָס פערד מיט דער בײַטש אַז פון װײטאָק שפּרינגט עס אױף מיטן זאַד אױף אַ צװײ קלאַפטער, נאָר גײן װיל עס נישט.
באַרויִקט שמעלקע זײַנע פּאַסאַזשירן, אַז ס'איז גאָרנישט.
דאָס האָבן די קאָשעצן זיך אָנגעזעצט אױף דער שקאַפּע, װי פריער האָבן זײ אַראָפּגעפירט דעם װאָגן פון טראַקט און אים איבערגעדרײט.
ער איז שױן געניט אין די זאַכן.
אױב ער האַקט און בראָקט דאָס פערד און עס גײט נישט — װעט עס נישט גײן ביז עס װעט אָנהײבן טאָגן.
װי נאָר די קאָשעצן װעלן דערהערן דעם קרײ פון דעם ערשטן האָן — װעט דאָס פערד ציען װי אַ מזמור.
די פּאַסאַזשירן זענען געװאָרן אױסער זיך פון כּעס.
ואָס הײסט עפעס װאַרטן ביז ס'װעט אָנהײבן טאָגן? אַז ס'װעט אָנהײבן טאָגן דאַרף מען שױן האָבן אױסגעלײגט די סחורות אױפן יאַריד.
דער יאַריד װעט נישט װאַרטן אױף זײ; די קונים אױך נישט.
באָדײַ זאָל ער אַלײן, שמעלקע, זיך אײַנשאָנען אינעם װאָגן, אַבי זײ זאָלן צו דער צײַט אָנקומען צום יאַריד.
שמעלקע האָט זיך געפילט שולדיק, ער װאָלט זיך אײַנגעשפּאַנט, ער װאָלט אַלײן געװאָרן אַ פערד, אָבער װי אַזױ מאַכט מען עס? בלית ברירה איז געבליבן, אַז ער דרײט אױס דעם דישעל און פאָרט צוריק אין שטעטל אַרײַן.
דאָרט װעט מען איבערלאָדן די סחורה אױף אַן אַנדער גשפּאַן, בײַ אַן אַנדער באַלעגאָלע — אפשר װעלן די סוחרים נישט אין גאַנצן פאַרשפּעטיקן דעם יאַריד.
אױף צוריק האָט דאָס פערד געשלעפּט דעם װאָגן װי אַ שד, שיער אים נישט צעטראָגן.
די פּאַסאַזשירן האָבן פון זיך אַרױסגעטרײסלט די געדערעם.
אָנגעקומען צוריק אין שטעטל אַרײַן האָט דאָס פערד געלאָמט.
ס'האָט אױפן װעג פאַרלױרן אַ פּאָדקאָװע.
אױף צו מאָרגנס, אַז שמעלקע האָט אַװעקגעפירט דאָס פערד צום שמיד, האָט דער אַלטער שמיד נישט פאַרשטאַנען װאָס זײַנע אױגן זעען: די קעפּלעך פון די אופנאַלעס, װאָס האָבן געהאַלטן די פאַרלױרענע פּאָדקאָװע זענען װי נעכטן-אײערנעכטן גאַנצע, נישט אָפּגעריבן קײן האָר.
נישט אַנדערש האָר שדים האָבן די פּאָדקאָװע אַראָפּגעריסן מיט זײערע פאָרטלען, װאָס אַ מענטשלעכער קאָפּ קען זײ נישט פאַרשטײן.
און דער אַלטער שמיד האָט זיך דערמאָנט, אַז אַן ענלעכע מעשה האָט ער אַ מאָל, אַ מאָל געהערט פון זײַן פאָטער עליו השלום:
אַ באַלעגאָלע האָט געבראַכט צו אים זײַן פערד אָפּצושמידן עס.
האָט ער, דער שמיד, זיך געפעדערט און אױסגעשמידט אַ פּאָדקאָװע װי פאַר אַ פריציש פערד.
אױסגעשמידט, צוגעהעבלט די קאָפּיטע װי עס דאַרף צו זײַן, האָט ער די פּאָדקאָװע צוגעשמידט מיט בערלינער אופנאַלעס.
האָט דער באַלעגאָלע דאָס פערד אַװעקגעפירט אין שטאַל אַרײַן, אַלײן געגאַנגען אין בית-מדרש דאַװענען מנחה-מעריב און נאָך װעטשערע זיך געלײגט שלאָפן װי אַ ייִִד לײגט זיך געװײנטלעך שלאָפן — מיט אָפּגיסן די נעגל און זאָגן קריאג-שמע.
באַגינען, דער באַלעגאָלע גײט אָנפּױען דאָס פערד, הײבט ער אױף די האַנט אַ קוש צו טאָן די מזוזה אױפן בײַשטידל פון דער טיר.
ערשט ער זעט: אונטער דער מזוזה הענגט אַ פּאָדקאָװע, אַ שפּאָגל נײַע
שמעלקע דער בעל-תּשובה
פאָדקאָװע, נאָר װאָס אױסגעשמידט.
פרעגט ער דאָס װײַב, פרעגט די זין, טעכטער: פון װאַנען קומט דאָ אַ פּאָדקאָװע? װעלכעס גוט יאָר האָט דאָ אױפגעהאָנגען אַ פּאָדקאָװע? האָט אים קײנער נישט געקענט ענטפערן.
איז דער באַלעגאָלע אַװעק צום פערד אין דער שטאַל און ער זעט: די שקאַפּע לאָמט.
זי האָט נישט די פּאָדקאָװע, װאָס ערשט נעכטן פאַר נאַכט האָט זי דער שמיד צוגעשמידט.
האָט ער זיך זײער שטאַרק דערשראָקן, דער באַלעגאָלע, װאָרום מיט שדים איז די מעשה אַזאַ: אױב זײ זענען נישטאָ זענען זײ נישטאָ, נאָר טאָמער קאָרנײען זײ זיך אײַן ערגעץ װוּ, װעסטו זײ אַפילו מיט אַ האַק נישט פאַרטרײַבן.
איז דער באַלעגאָלע אַװעק צום רב דערצײלן אים די מעשה אַזױ און אַזױ, אַ פּאָדקאָװע, אַ מזוזה, שדים באַהיט זאָל מען װערן.
האָט דער רב געזאָגט
מען דאַרף איבערקוקן די מזוזה אױפן בײַשטידל, װוּ ס'איז געהאָנגען די פּאָדקאָװע.
האָט ער, דער באַלעגאָלע, מיטגענומען מיט זיך דעם שמש, ער זאָל איבערקוקן די מזוזה.
האָט דער שמש אַראָפּגענומען די מזוזה, בודק געװען יעדן אות און יעדן תּג און געפּסקנט: די מזוזה איז אַ פּסולע.
צװײ אותיות אין קריאת-שמע זענען אָפּגעמעקט װי אױסגעלעקט מיט דער צונג.
װער צונג? װער געלעקט? קײנער האָט נישט געקענט ענטפערן.
איז דער באַלעגאָלע געלאָפן, געקױפט אַ נײַע כּשרע מזוזה, זי צוגעקלאַפּט צום בײַשטידל און אַװעקגעפירט דאָס פערד צום שמיד, ער זאָל נאָך אַ מאָל צושמידן צו זײַן פוס די זעלבע פּאָדקאָװע װאָס נעכטן.
בײַ נאַכט האָט זיך דעם באַלעגאָלע געחלומט, אַז אַלע מזוזות אױף די טירן פון זײַן הױז זענען פּסולע און ער מוז זײ בלי נדר איבערקוקן, סײַדן ער װיל זײַן הױז זאָל װערן אַ קיטלהױז פון שדים און נישט-גוטע.
איז ער אין דער פרי געלאָפן צום שמש ער זאָל זיך פעדערן צו אים בודק זײַן די מזוזות.
האָט דער שמש בודק געװען יעדע מזוזה באַזונדער און געפונען, אַז די נײַע מזוזה, ושס דער באַלעגאָלע האָט אַלײן אָנגעקלאַפּט, האָט ער אָנגעקלאַפּט קאַפּױער, מיט דעם שדי אַראָפּ, װאָס האָט געקענט ברענגען אױף אים אַ גרױס אומגליק.
אַז שמעלקע האָט אױסגעהערט די מעשה פון דעם אַלטן שמיד, זענען גײַ אים אָפּגענומען געװאָרן הענט און פיס.
ביז מלכות האָט אים אַרױס-
געשיקט אױף װיסילקע, האָט אים אַלץ אױסגעזען פּשוט.
דאָס אײנציקע װאָס ער האָט געדאַרפט טאָן איז צו זען מען זאָל אים נישט כאַפּן בײַ דער האַנט.
עס איז אים אַפילו נישט אײַנגעפאַלן װאָס אַלץ עס לױערט אױף אַ ייִִד און װאָס אַלץ אַ ייִִד דאַרף טאָן פאַר זיך און פאַר זײַנע פערד, ער זאָל קענען לעבן און געבן ברױט צו זײַן װײַב און קינדער.
איצט, אַז ער װיל לעבן ערלעך, קלעפּן זיך צו אים צרות, מיט נישט-גוטע, ער װײסט שױן נישט מער װאָס עס איז די װעלט און װאָס עס איז יענע װעלט.
אַז שמעלקען האָט דאָס אַלץ צוגעקלעמט און ער האָט מער נישט געװוּסט װוּ אײַן און װוּ אױס, איז ער אַװעק צום רב זיך פאַרקלאָגן װאָס מען װיל פון אים.
ער האָט דעם רב דערצײלט אַלץ, אַלץ פון אָנהײב ביזן סוף.
ער האָט אים אַפילו געװיזן װי אַזױ מען עפנט אַ שלאָס מיט אַ נאָכשליסל, אַז קײן צײכן זאָל נישט בלײַבן, און װי אַזױ מען װערט נעלם מיט אַ שקאַפּע בײַם כּלומרשטן אױספּרוּװן זי, צי זי לױפט, אָדער זי איז אַ פּגירה.
דער רב האָט אַלץ אױסגעהערט מיט האַרצברעכעניש װי אַזױ אַ נפש בישראל קען נכשל װערן און זיך לאָזן פונעם שטן פאַרפירן צום כּף-העלע, טאַקע ביז צום פײַער פונעם גיהנום.
נאָר מער פון אַלע האָט דעם רב װײ געטאָן װאָס אַפילו נאָך דעם װי שמעלקע איז געקומען אין שטעטל אַרײַן אױף װיסילקע, האָט ער זיך נישט אָפּגעגעבן קײן דין-וחשבון, אַז ער גײט אָפּקומען אַ שטראָף פאַר זינד, גאָר ער האָט נאָך דערצו צוגעטראַכט שקרים, זיך פאַרשטעלט פאַר אַן אַנדער מענטש און זיך אַלײן אַרײַנגעלײגט אין די הענט פון דער סטרא-אחרא.
אונטער דעם רבס רײד איז שמעלקע געװאָרן קלײן און אומבאַהאָלפן װי אַ קינד.
האָט ער געפרעגט:
װאָס זאָל איך טאָן, הײליקער רבי? איך האָב אַ װײַב מיט קינדער.
האָט דער רב געזאָגט אַזױ:
פאַר זינד איז בעסער אָפּצוקומען אױף דער װעלט אײדער אױף יענער װעלט.
װאָרום די מלאכי חבלה אין גיהנום האָבן נישט אין זיך קײן זשאַרנע יאַהנדעס.
אַהין קומט מען שױן נאָכן דין און נאָכן דײן און ס'איז אָך און װײ.
דערום, שמעלקע, דאַרפסטו תּשובה טאָן סײַ פאַר די חטאים אַ מאָל און סײַ פאַר די זינד װאָס דו ביסט באַגאַנגען מיט זאָגן שקר שטאָט צי בעטן רחמים.
בין איך גוזר אױף דיר, אַז במשך אַ יאָר צײַט זאָלסטו יעדן טאָג זאָגן אַ יום תּהילים, פאַסטן אײן טאָג אין דער װאָך און נאָך יעדן תּענית זיך אָפּטובלען אין אַ קאַלטער מקװה.
כּדי צו האָבן אױף ברױט פאַר דײַן װײַב און קינדער זאָלסטו זיך אַרױסלאָזן פון פירן סחורות אױף יאַרי-
שמעלקע דער בעל-תּשובה
דים, פון פירן שפּיליטערן קײן װאַרשע און פון פריצישע פערד.
נאָר אײַנהאַנדלען זאָלסטו אַ פערד װי אַלע ייִִדן האָבן פערד, אַ פערד װאָס אַ ביסל הינקט עס, אַ ביסל דערזעט עס נישט, אָבער שלעפּן שלעפּט עס.
צום פערד װעסטו קױפן אַ פעסל אױף רעדער אַז אַ גאַנץ יאָר װעסטו פירן װאַסער פאַר באַלעבאַטישע הײַזער און טאָמער, חלילה, װעט אױסברעכן אַ שריפה אין שטעטל — װעסטו אײַלן מיטן פעסל װאַסער און די נשרפים װעלן דיר דערפאַר געבן דײַן שכר.
אַזױ בין איך אױף דיר גוזר ביז דו װעסט האָבן מכפּר געװען אױף דײַנע זינד כאָטשבי פאַר עובר זײַן אױפן לא תּגנוב.
שמעלקע איז געבליבן אַ בעל-תּשובה און אַ װאַסער-פירער אַפילו נאָך דעם װי דאָס יאָר פון תּשובה האָט זיך געענדיקט.
און אַז עס זענען אַריבער צען יאָר װיסילקע האָט ער נישט געװאָלט צוריקפאָרן אין זײַן אַלטער הײם.
אין האַרץ האָט אים געעגבערט דער משנה מקום משנה מזל.
דער שד אוזפו שעאָעזשו באָע
סך-הכּל בין איך דעמאָלט אַלט געװען נישט קײן גאַנצע זעקס יאָר װי איך האָב זיך צום ערשטן מאָל צונױפגעטראָפן אױג-אױף-אױג מיט אַ שד — מיט דעם שד װאָס װעגן אים װעל איך װײַטער דערצײלן.
פון די מעשיות װאָס מיר האָבן זיך דערצײלט אין חדר האָב איך פון לאַנג געװוּסט, אַז די װעלט איז פול מיט שדים, נישט-גוטע, קאָשעצן, װילקאָלאַקס, לאַפּיטוטן, משחיתים, שרעטעלעך און אַנדערע נישט-דאָ-װעלטישע ברואים; אַז װי נאָר עס פאַלט צו די נאַכט קריכן זײ אַרױס פון זײערע קנײעס און גרײטן זיך צו זײערע שדישע שטיק.
נאָך חצות, װען די הענער קרײען אױף האַלבע נאַכט, טשאַטעװען זײ אױף װײַבער װאָס גײען אַרױס אין דרױסן אָן אַ פאַרטעך אױסצוגיסן אַ פּאָמעשאַף; זײ לאָזן זיך אַרײַן טשאַטעסװײַז אין שטיבער מיט פּסולע מזוזות און אין דער פרי געפינט מען דאָרט באָבקעס טײַביש-דרעק; זײ פאַרפירן דאָרפגײערס, װאָס אין זײערע לײַבצודעקן זענען די ציצית פּסולע; זײ שטעלן זיך אין װעג פון פערד געשפּאַנטע אין װעגענער װאָס קלײַבן זיך אין װײַטע מרחקים.
סימנים פון שדים האָב איך אַפילו געהאַט אין מײַן קעשענע — טײַביש-פינגער.
אַז דער רבי שלמה-לײזער ראַשעס פלעגט נאָך אַ מאָלצײַט פון קאַרטאָפל מיט ציבעלעס אײַנשלאָפן בײַם לערן-טיש, האָבן מיר, ייִנגלעך, זיך אַרױסגעמאַכט פון חדר און אַװעק הינטער דער שטאָט.
אױף יענער זײַט ברעג פון טײַך האָט מען געקענט געפינען טײַביש-פינגער.
אױסזען
זעען זײ אױס װי זײ װאָלטן געװען פון קיזלשטײן, נאָר אַפילו אַ בלינדער װאָלט געזען, אַז דאָס זענען שטײַפע פינגער, פינגער װאָס ברעכן זיך אָפּ פון די הענט פון שדים װען זײ פירן צװישן זיך מלחמה אין דער מיט נאַכט אױפן ברעג פון יענער זײַט טײַך.
אַ מאָל קען מען אױך געפינען אַ טײַבישפינגער, װאָס האָט נאָך דעם כּוח אָפּצורײַבן אַ בראָדעװקע.
איך אַלײן האָב געהאַט אין מײַן פאַרמעג דרײַ טײַביש-פינגער, װאָס צװײ פון זײ האָב איך אַלײן געפונען און פאַר דעם דריטן, דעם גרעסטן, כּמעט אַ גאַנצן פינגער, האָב איך באַצאָלט צו אַ ייִִנגל אין מײַן חדר מיט די דראָטענע רעמעלעך פון מײַן באָבעס ברילן.
אַלע זענען מיך מקנא געװען.
װער עס האָט אין קעשענע דרײַ טײַביש-פינגער אױף דעם האָבן נישט די שדים קײן שליטה.
כ'האָב געהאַט נאָך אַ סימן אַז די װעלט איז פול מיט שדים: אַלע מעשיות הײבן זיך אָן און לאָזן זיך אױס מיט שדים.
אין מײַן מאַמעס קרבן מנחה-סידור, װי נאָר איך האָב זיך אױסגעלערנט לײענען עברי-טײַטש, האָב איך געלײענט די מעשיות מיט שדים.
אַפילו דער רבי, טאָמער פלעגט ער װערן בײז האָט ער געשאָלטן: זאָל דיך כאַפּן אַ שד, גײ צו אַלע שדים און רוחות.
אַפילו אין מײַנע חלומות האָב איך געזען יענעװעלטישע ברואים.
װיזלטיערס האָבן זיך געשלאָגן מיט װילקאָלאַקס, שדים האָבן אָפּגעטשאַטעװעט שרעטעלעך אין װאַלד און זײ אָפּגעהאַקט די ורדלען.
די שרעטעלעך האָבן געװײנט װי קלײנע קינדער.
כאָטש איך בין כּמעט קײן מאָל נישט געװען אײנער אַלײן אין דרױסן בײַ נאַכט, בין איך פון דעסטװעגן געװען גוט באַװאָרנט קעגן די נישטדאָ-װעלטיקע באַשעפענישן.
נאָך יעדן געשלעג מיט אַ ייִִנגל אין חדר האָב איך נאָכגעקוקט, צי ער האָט מיר נישט אָפּגעריסן אַ פאָדעם פון אַ ציצי, און טאָמער האָט ער מיר פּסול געמאַכט אַ ציצי, בין איך שפּעטער אַװעק צו כײַקל דעם פּאַקנטרעגער און ער האָט אין מײַנע ארבע כּנפות אײַנגעפלאָכטן אַ נײַע ציצי.
חוץ די דרײַ טײַביש-פינגער האָב איך אױך געהאַט אַ טל ומטר-סידורל, אַ מתּנה פון מײַנעם אַ פעטער װען איך האָב אָנגעהױבן לערנען חומש.
אין סידורל האָבן זיך עטלעכע מאָל איבערגעחזרט די קרישמע.
אַזױ באַװאָרנט װאָלט איך אַפילו געקענט גײן אײנער אַלײן אין װאַלד בײַ נאַכט, װען איך װאָלט געװאָלט גײן, און גאָרנישט װאָלט מיר געשען.
ס'האָט מיך געלאָקערט איך זאָל כאָטש אײן מאָל זיך צונױפטרעפן מיט אַ שד, צי מיט אַ קאָשעץ, צי מיט אַן אַנדער נישט-גוטן, כּדי אױסצופּרוּװן
דער שד אױפו שטאָשישו באָק
מען כּלי-זין.
איך װאָלט אים געװיזן אַ ציצי מיט די דרײַ טײַביש-פינגער און אױסגערופן: שמע ישראל! דערנאָך װאָלט איך אים באַפױלן ער זאָל גײן אין זײַן רו אַרײַן.
איך װאָלט דעמאָלט געזען װי דער שד קאָרטשעט זיך אין דרעען, װערט אַ צוגעלײגטע שמעגעגע אין אַנטלױפט פײַל אױס בױגן.
איך װאָלט אים אַפילו נאָכגעװאָרפן אַ גאָמולקע שנײ אין װינטער און אַ גלינקע לײם אין זומער.
אין חלום האָב איך זיך אײן מאָל צונױפגעטראָפן מיט אַ שד און אַ שדיכע
דער רבי שלמה-לײזער ראַשעס האָט אונדז, חדר-ײִנגלעך, געפירט אין װאַלד אױף אַ גאַלוּװקע צום טאָג װען דער קיסר איז געבױרן געװאָרן.
דער װאַלד איז געװען טיף-גרין און גאָלדיק-רױט, מיט אַ ליכטיקײט װאָס מען זעט נישט אין שטאָט.
עס האָבן מיך געלאָקערט די רױטע און בלױע יאַגדעס, װאָס האָבן אַרױסגעװוּנקען פון צװישן דעם גרינעם אונטערבעט פונעם װאַלד.
בין איך געגאַנגען זײ קלײַבן, און קלײַבנדיק זײ האָב איך פאַרבלאָנדזשעט אינעם געפּלאָגטער פון װעגן און שטעגן.
ערשט איך דערזע: אַ שד און זײַן שדיכע קוקן אַרױס צו מיר פון צװישן אַ סטערטע צװײַגן.
ער איז געװען באַװאַקסן װי אַ שװאַרצע ציג און זי איז געװען אָנגעטאָן אין אַ קלײד פון שפּינװעבס באַהאָנגען מיט זשאַבעס און מײַזלעך.
די שדיכע האָט פון צװישן די צװײַגן אַרױסגעשטעקט צו מיר אַ האַנט און מיך גערופן מיט אַ זיס קול אַ ביסל אונטערמעקעדיק װי אַ יונג ציגעלע
קום, ייִִנגעלע, קומממעעע! קום, קום, ייִִנגעלע, קומממעעע!
האָב איך אױסגעשריגן: שמע ישראל! אַ פאָכע געטאָן מיט אַ ציצי און אײדער איך האָב אַרױסגענומען פון דער קעשענע די טײַביש-פינגער זענען זײ נעלם געװאָרן.
װי נאָר איך האָב זיך דערנענטערט צו דער סטערטע צװײַגן, כּדי צו זען װוּהין זײ זענען נעלם געװאָרן, האָב איך דערהערט אַ געלעכטער װי עס װאָלט געלאַכט אַ קוקו.
האָב איך פאַר דעם געלעכטער זיך דערשראָקן אין אָנגעהױבן לױפן.
דאָס געלעכטער איז מיר נאָכגעלאָפן, מיך געכאַפּט און אומגעװאָרפן.
איך האָב זיך אױפגעכאַפּט.
ס'איז געװען אַ חלום.
דער רבי האָט געזאָגט, אַז אױך אַ חלום איז װאָר, נאָר מען דאַרף אים קענען פותר זײַן, װי יוסף האָט פּותר געװען דעם חלום פון פרעה דעם מלך פון מצרים.
כ'האָב געגאַרט עס זאָל װאָס שנעלער געשען, איך זאָל זען אַ שד אין דער אמתן, און עס האָט נישט געקענט געשען.
אין די אָװנטן, װען די שדים און רוחות קריכן אַרױס פון זײערע קנײעס, לערן איך צוזאַמען מיט מײַנע חברים אין חדר.
אַהײמגײן גײען מיר אַלע צוזאַמען.
אױך װינטערצײַט, װען די נעכט זענען לאַנגע און מען קערט צוריק פון חדר װען עס איז שטאָק פינצטער, בין איך זעלטן געבליבן אַלײן אין דרױסן.
צוזאַמען האָבן מיר געבױט שנײ-מענטשן, זיך געװאַלגערט אין שנײ און געפירט מלחמה מיט שנײ-גאָמלקעס.
דער טאַטע האָט מיר געקױפט אַ לאַמטערנדל מיט פיר שײַבלעך און מיט אַ ליכטל, עס זאָל מיר זײַן הײמלעך אַהײמצוגײן.
מיט דעם אָנגעצונדענעם ליכטל אינעם לאַמטערנדל איז דער װעג אַהײם אַלע מאָל געװען אַ ראַזשנער, קײן מאָל נישט געשראָקן, כאָטש אױך אָן דעם לאַמטערנדל האָב איך נישט געהאַט פאַר װאָס זיך צו שרעקן, אױב פאר די נישט-גוטע האָב איך זיך נישט געשראָקן.
אַזױ ביז מײַן באַגער כאָטש אײן מאָל זיך צונױפטרעפן מיט אַ שד איז מקױם געװאָרן.
שלמה-לײזער ראַשעס דער מלמד, װאָס אין זײַן חדר האָט מיך מײַן טאַטע געבראַכט אױף זײַנע אָרעמס אײַנגעװיקלט אין אַ טלית װען איך בין אַלט געװאָרן דרײַ יאָר, און ער האָט מיר געלערנט פונעם קמץ-אַלף-אָ ביז חומש מיט רשי, איז געװען אַ גאָר גרױסער אָרעמאַן.
ער, זײַן װײַב, די מלמדטשיכע, פעסקע, און זײער בן-יחיד, מאירל פּישער, האָבן געװױנט אין אײן לאַנג צימער.
דאָ איז געװען אַלץ: ס'חדר, מיט אַ לאַנגן שמאָלן טיש, מיט צװײ בענק פון בײדע זײַטן און מיט אַ צװאַנציק תּלמידים.
דאָ זענען געשטאַנען די בעטן, דאָ איז געװען די קיך מיטן באַקאױװן און דאָ האָבן זיך געהאָדעװעט צװײ קעץ, די אײנציקע פעטע באַשעפענישן אין דעם הױז פון די פיל מײַז װאָס זײ האָבן צו כאַפּן.
מאירל פּישער איז געװען אַ קראַנק ייִִנגל.
זומער פלעגט ער נאָך אַראָפּגײן פון בעט און זיצן אין דרױסן, כּדי צו װאַרעמען זיך אױף דער זון.
װינטערצײַט איז ער געלעגן אין בעט און געפּישט.
ער איז געװען גרין און אױסגעמאָגערט װי ער װאָלט געהאַט די טשעכאָטקע, נאָר ער האָט נישט געהאַט די טשעכאָטקע.
אַ מאָל פלעגט ער אַפילו װערן פרײלעך און אָנהײבן מעביר סדרה זײַן די פּרשה פון דער װאָך כאָטש ער האָט נישט
דער שד אױפו ששאָשישו באָק
געלערנט.
ער האָט בלױז געהערט װי אַנדערע לערנען.
נאָך אַזאַ פרײלעך זײַן פלעגט ער אַװעקפאַלן אָן כּוחות.
אײן מאָל האָט די מלמדטשיכע פעסקע געזאָגט צו איר מאַן:
שלמה, לאָמיר פאַרקױפן דעם זילבערנעם קידוש-בעכער און ראַטעװען דאָס קינד.
אױף דעם האָט דער רבי געװאַרט.
ער האָט שױן לאַנג דערװעגן געטראַכט, נאָר ער האָט מורא געהאַט עס צו ברענגען פאַרן מױל.
װאָרום אַז פעסקע פלעגט זיך אָפּרײַסן אױף אים, פלעגט זי אָנהײבן שעלטן אין דער פרי און נישט ענדיקן פאַר נאַכט.
װי אַ קינד נאָכן לאַנגן װײנען טוט עס נאָך פון צײַט צו צײַט אַ העשע, אַזױ פלעגט פעסקע, שױן נאָך דעם װי זי האָט געהאַט פאַרענדיקט איר סדרה קללות, זיך דערמאָנען און פון צײַט צו צײַט אַרױסװאַרפן נאָך אַ קללה, אַ פאַראײנצלטע, אַ פאַרגעסענע:
אַ נעכפּע אױף מײַנע שונאים.
אױסגעריסן זאָלן װערן שונאי ציון.
זאָלן די גבירים אױסברעכן זונטיק װאָס זײ האָבן געפרעסן אום שבת.
פאַר מײַנע שונאימס אױגן זאָלן שטײן מאַרצעפּאַנעס, נאָר זײ זאָלן האָבן געשװירן אין האַלדז און נישט קענען אַראָפּשלינגען אַ לעק װאַסער.
אַלע קללות װאָס איך געדענק ביז הײַנט, זענען די קללות װאָס איך האָב געהערט פון פעסקע דער מלמדטשיכעס מױל.
אַז זי האָט געלאָזט פאַלן דאָס װאָרט: פאַרקױפן, האָט שלמה-לײזער ראַשעס זיך געפעדערט, פאַרקױפט דעם זילבערנעם בעכער און גערופן דעם שטעטלשן דאָקטער.
כאָטש אַ גױ, היט נישט אָפּ די מצװת פון דער תּורה און עסט בשר קװיטש, האָט דער דאָקטער געהאַט אַ האַרץ פון אַ מלאך.
להבדיל אליהו הנביא.
װי נאָר ער פלעגט אַרײַנקומען אין חדר איז ליכטיק און פרײלעך געװאָרן אין אַלע װינקעלעך.
בײַם ערשטן מאָל װי דער דאָקטער איז געקומען האָט זיך מאירל פּישער דערשראָקן פאַר אים אימת-מװת און זיך איבערגעדעקט מיט דער פּערענע איבערן קאָפּ.
אָבער אַז דער דאָקטער האָט אים געװוּנען, האָט מאירל געבענקט נאָך אים און זיך נאָכגעפרעגט װען עס קומט דער פאַן.
ער האָט ליב געהאַט דעם קיצל פונעם דאָקטער, ער האָט געלאַכט, געלאַכט װען דער דאָקטער פלעגט בױען פײגעלעך און שלעסער פון זײַנע צען פינגער.
אײף פרײלעך צו מאַכן מאירל פישער פלעגט דער דאָקטער באַװעגן מיט זײַנע דיקע װאָנסעס אַרױף און אַראָפּ װי אונטער
דער נאָז װאָלט אים געהאָנגען אַ קלײן שעלכל-װאָגעלע און ער װעגט דאָרט פרײלעכקײט.
ער פלעגט אַפילו צוגײן צום טיש װוּ מיר זענען געזעסן איבער סידורים, צי חומשים און אַרײַנקוקן אין זײ פון לינקס אױף רעכטס.
ער האָט געדרײט מיטן קאָפּ פון באַװוּנדערונג װאָס מיר, קלײנע ייִנגלעך, קענען זיך אױס אױף די אותיות און פאַר אים זענען זײ פאַרזיגלטע סודות.
האָט דער דאָקטער געזאָגט צו שלמה-לײזער ראַשעס און פּעסקען, אַז ער פאַרשרײַבט אַ רעצעפּט, והאָס פאַר אים װעלן זײ נישט דאַרפן באַצאָלן אין דער אַפּטײק, אָבער װאָס מאירל דאַרף אױף אַן אמת מוזן זײ קױפן פאַר זײער אײגן געלט.
ער דאַרף פּילנאָשטש, האָט ער געזאָגט: אַ יױכל אױסגעקאָכט פון אַ פעט הינדל און טאַקע דאָס הינדל אַלײן דאַרף ער אױך עסן.
ער דאַרף יעדן טאָג אױסטרינקען צװײ גלעזער מילך, אַ האַלבע גלאָז שמאַנט, אױפעסן צװײ אײער — שיטערע, האַרטע צי אין פײַנקוכן, אַבי צװײ אײער.
דאָס ברױט װאָס ער עסט דאַרף זײַן געשמירט מיט שמאַנטפּוטער.
דאָס איז פּילנאָשטש און פון דעם װעט ער גענעזן װערן.
אַז דער דאָקטער איז אַװעק זענען בײדע, דער מלמד מיט דער מלמדטשיכע, געבליבן שטײן מאַרקאָטנע װי אַלע זײערע װעגן װאָלטן זיך געענדיקט
פון װאַנען זאָלן זײ נעמען דעם אוצר װאָס מען דאַרף האָבן, כּדי צו קױפן דאָס אַלץ װאָס דער דאָקטער האָט אָנגעזאָגט? זײ זאָלן אַפילו די פּערענעס פאַרזעצן װעט עס סטײַען אױף אײן װאָך, צי אַפילו אױף צװײ װאָכן.
נישט מער.
זײַט איך האָב געדענקט האָבן זײ געלעבט בלױז אױף קאַרטאָפל מיט ציבעלעס און ברױט מיט ציבעלעס.
אױף אָנבײַסן פלעגט דער רבי אױפעסן אַ מידניצע מיט קאַרטאָפל אױסגעמישט מיט אַזאַ מענגע ציבעלעס אַז באַלד דערנאָך פלעגט ער אײַנשלאָפן בײַם טיש אָנגעלענט דעם קאָפּ אױפן אָרעם.
דעמאָלט זענען מיר געװען פרײַ צו טאָן װאָס מיר האָבן געװאָלט: זיך שפּילן אין יאָגעלעך אין דרױסן, אָדער אָפּטאָן דעם רבין קאַטאָװעסן: אַראָפּנעמען פונעם אַלמער דעם קאַנטשיק מיט די לעדערנע לאָקשן און די לאָקשן צעשנײַדן אױף פאַרפל.
די פאַרפל אַרײַנשיטן אין אַ שיסל און זי אַװעקשטעלן פאַרן שלאָפנדיקן רבין אױפן טיש, אַז װען ער װעט זיך אױפכאַפּן פון זײַן ציבעלע-שלאָף זאָל ער האָבן װאָס צו —,עסן.
אַן אַנדערש מאָל, װען ער פלעגט מיט דעם קאַנטשיק אױסלאָזן זײַן פינצטער מזל צו אונדזערע תּחתלעך, איז װי נאָר ער איז אײַנגעשלאָפן איבערן טיש
דער שד אױפו שטאָטישו באָע
מיט דער באָרד פאַר זיך, האָבן מיר צעלאָזט פון פריער אָנגעגרײטן װאַקסאון און מיט דער געדיכטער פליסיקײט אים צוגעװאַקסט די באָרד צום טיש.
אַז דער רבי האָט זיך אױפגעכאַפּט האָט ער אַ שפּאָר ביסל האָר פון זײַן װאַלד-געדיכטער באָרד איבערגעלאָזט אױפן טיש.
מאירלען האָט די מלמדטשיכע נישט געקענט קאָרמען מיט מידניצעסקאַרטאָפל קאַרטאָפל מיט ציבעלעס.
ער פלעגט עס באַלד אָפּגעבן אױף צוריק צוזאַמען מיט דער מאַמעס מילך.
אַ מאָל אױף אַ נאָװינע, װען די טאַטעס פון די תּלמידים פלעגן דערלײגן צום שכר-לימוד, האָט פעסקע אײַנגעהאַנדלט אַן אָרעם-מאכל — אַ גרײַשל.
דער גרײַשל האָט געמאַכט יום-טובדיק אין חדר.
פעסקע האָט געקענט פון אים מאַכן מעדני-מלכים: אַ טײל פון דער גרײַשל צעהאַקן מיט אַ האַקמעסער און אים אײַנפּרעגלען מיט אײל און ציבעלעס.
אַ צװײטן טײל צעשנײַדן אױף פּיץ-פּיצעלעך און אײַנקאָכן אױף זיס-זױער.
דעם דריטן טײל האָט זי צוזאַמען מיט קאַרטאָפל און מיט אַ מעל-קוגעלע געקאָכט אױף אַ קלײן פײַערל ביז עס איז געװאָרן אַ טשאָלנט אין דער װאָכן.
דער גרײַשל אין אַלע זײַנע גילגולים האָט אָנגעפילט דעם חדר מיט אַזעלכע נאָגנדיקע ריחות, אַז שפּעטער האָבן די קינדער אין זײערע הײמען געבעטן בײַ זײערע מאַמעס גרײַשל װי בײַ פעסקע דער מלמדטשיכע.
אַזעלכע יום-טובדיקע טעג זענען אין חדר געװען װײניק.
עס איז געװען װינטער.
אין חדר האָט מען געלערנט ביז אין טיפן אָװנט אַרײַן.
פון דעם מיטאָג-איבעררײַס האָט מען אין חדר אַרײַן מיטגענומען עסן װעדליק װי יעדע מאַמע האָט געהאַט מעגלעכקײטן: אײנער האָט געבראַכט ברױט באַשמירט מיט גענדזנשמאַלץ און װוּרשט-קישקעלעך מיט קנאָבל.
אַ צװײטער האָט מיטגעבראַכט פרישע זעמל מיט פוטער און האַרטע אײער.
אַ דריטער האָט אין מיטן דער װאָך מיטגעבראַכט אײער-חלה מיט אַ געפּרעגלט פּופּיקל, אָדער אַפילו אַ קאַלטע הינערשע פּולקע.
דאָס עסן האָט פאַרשמעקט דעם חדר.
שלמה-לײזער ראַשעס האָט רק געשלונגען די סלינע פון דעם װאָס זײַן פאַרטאַביקטע נאָז האָט פאַרנומען.
מאירל פישער האָט געמאָנט עסן און זי, פעסקע, האָט אים נישט געקענט געבן מער װי אַ שטיקל ברױט מיט אַ קרעכץ.
די קינדער פלעגן מאירלען אונטערטראָגן װאָס נאָר זײערע קלײנע הערצעלעך האָבן זײ געלאָזט אַראָפּנעמען פון זײער עסן.
מאירלען האָט עס
נאָר געשאַרפט דעם אַפּעטיט.
דעם מלמד האָט געװײטאָקט דאָס האַרץ אױף זײַן אײגענעם זון.
איז אים אײַנגעפאַלן אַ המצאָה: דאָס עסן ואָס די תּלמידים ברענגען מיט פון זײערע הײמען איז כּשר, עס קומט פון ייִִדישע גאָטפאָרכטיקע הײמען.
קען ער עס נישט טריף מאַכן און אַװעקנעמען.
אַנדערש איז מיט אַן אײ.
אַן אײ האָט אַ שאָל און דאָס אױג קען נישט זען װאָס עס טוט זיך אונטער דער שאָל.
קען געשען, און עס געשעט, אַז אַן אײ האָט אַ בלוטסטראָפּן.
איז דאָס אײ טריף.
װאָרום װי אַ ייִִד טאָר נישט פאַרגיסן בלוט, אַזױ טאָר ער נישט טועם זײַן אַפילו אַ טראָפּן בלוט.
האָט דער רבי געזאָגט, אַז כּדי עמעצער פון די קינדער, װאָס ברענגט מיט אַ האַרט אײ, זאָל נישט נכשל װערן מיט אַ בלוטסטראָפּן, װעט ער יעדעס אײ פריער בודק זײַן.
און אַזױ, דורך דער בדיקה, פלעגט ער יעדן אָװנט פּסלען אײן אײ, אָדער צװײ אײער און אַ מאָל אַפילו דרײַ אײער.
די געפּסלטע אײער פלעגט ער אַװעקלײגן אױף דער קיך אונטער דער קאַפּע און אונטערפאָנפען װי ער װאָלט מורא געהאַט פאַר זאָגן ליגנט:
דאָס װעט זײַן פאַר די קעץ.
אין דער אמתן איז די קאַץ געוען מאירל פּישער.
ער האָט געדאַרפט פּילנאָשטש און די מאַמע האָט אים די געפּסלטע אײער אונטערגעטראָגן צום בעט, אים פאַרשטעלט מיט דעם ברײטן געזעס און ער האָט געריבן אַ סעודה.
פון אָנהײב האָב איך געלאָזט דער מלמד זאָל אײן מאָל, אָדער צװײ מאָל אין דער װאָך מיר פּסלען אַן אײ.
ס'איז מיר געװען אַ רחמנות אױף מאירל פּישער און אױך אױפן מלמד.
מיט דעם װאָס ער טוט מינערט ער זײַן חלק עולם הבא, אָבער ער טוט עס כּדי זײַן קינד זאָל זײַן געזונט.
שלמה-לײזער ראַשעס האָט מסתמא געמײנט, אַז איך קען זיך נישט אױף דעם װאָס ער טוט און װאָס עס געשעט מיט די געפּסלטע אײער.
פאַר דער מאַמען האָב איך מורא געהאַט צו דערצײלן דערװעגן, טאָמער װעט זי גײן אים אױסרעדן און ער װעט פאַרשעמט װערן.
האָב איך אָפּגעמאַכט בײַ זיך, אַז אײדער איך װעל זיך נעמען עסן װעל איך אַלײן בודק זײַן דאָס אײ.
װעט זײַן אַ בלוטסטראָפּן — װעל איך עס אים אַװעקגעבן פאַר די קעץ און טאָמער עס װעט זײַן כּשר װעל איך עס אַלײן אױפעסן.
אײן מאָל, װען דער רבי האָט אױסגעשטרעקט צו מיר זײַן האַנט איך זאָל אים דערלאַנגען דאָס אײ, האָב איך עס אַלײן אַ קלאַפּ געטאָן אָן טיש
דער שד אױפו ששאָטישו באָק
און שנעל אָפּגעשעלט די שאָל.
איך האָב נאָך באַװיזן עס בודק צו זײַן און זען אַז עס איז קלאָר.
האָט דער רבי אױסגעשריגן:
שײגאַץ, דערלאַנג מיר שױן דאָס אײ!
אײדער ער איז צו מיר צוגעלאָפן האָב איך דאָס אײ אַ גאַנצס אַרײַנגעכאַפּט אין מױל.
מײַן ייִִנגלש מױל איז געװען צו קלײן פאַר אַזאַ גרױס אײ.
איך בין שיער דערשטיקט געװאָרן, אָבער דאָס אײ האָב איך פון מײַן מױל נישט אַרױסגעלאָזט.
דער מלמד איז בלאַס געװאָרן פון כּעס און פון דעם געלעכטער פון די תּלמידים.
ער איז אַװעק צום אַלמער אַראָפּצונעמען דעם קאַנטשיק.
ער גײט מיך שמײַסן.
שטיקער פון דעם האַרטן אײ זענען מיר נאָך געשטאַנען צװישן דעם שלונג און דעם װײשעט און זײ האָבן מיך געשטיקט.
טרערן זענען מיר אָנגעלאָפן אין די אױגן.
דער רבי האָט זיך באַזינען און מיך נישט אָפּגעשמיסן.
מיט דעם קאַנטשיק אין דער האַנט, װי אַ באַלעגאָלע מיט אַ בײַטש, האָט ער מיך באַשטראָפט מיט אַן אַנדער שטראָף: איך װעל בלײַבן אין חדר אױף איבער נאַכט און שלאָפן מיט די קעץ.
שפּעטער זענען אַלע ייִִנגלעך אַװעק און איך בין געבליבן אײנער אַלײן מיט דעם מלמד, מיט דער מלמדטשיכע, מיט מאירל פּישער און מיט די קעץ.
איך האָב פריער אַפילו נישט געקענט טראַכטן װי אומעטיק און לער עס װערט אין חדר אָן די תּלמידים.
אַזאַ עלנטקײט האָב איך ביז יענעם אָװנט נישט איבערגעלעבט.
איך האָב באַקומען רחמנות אױף מאירלען, אױף פּעסקען און אַפילו אױפן רבין, װאָס אַלע מאָל מוזן זײ דאָ בלײַבן אױף בענאַכט.
איך האָב געבענקט אַהײם ביז טרערן, װי מײַן הײם װאָלט געװען ערגעץ װוּ װײַט, װײַט אין אַן אַנדער שטאָט.
אַז פעסקע האָט געװאָלט מאַכן נאַכט, האָט זי צו איר מאַן װעגן עפּעס װאָס געפאָנפעט אונטער דער נאָז און באַלד דערנאָך האָט דער רבי געזאָגט צו מיר:
,װעסט שױן בײַ מיר שלאָפן מיט די קעץ אַ צװײט מאָל.
איצט צינד אָן דאָס לאַמטערנדל און גײ אַהײם.
מיט אַ קינדל בײַם דרײפוס אונטער דער קיך-קאַפּע האָב איך אָנגעצונדן דאָס ליכטל אין מײַן לאַמטערנדל.
מיט דעם אױפגעגאַנגענעם פלעמל איז מיר געװאָרן פרײלעכער.
כ'האָב אײגנטלעך דאָס מאָל נישט געדאַרפט דאָס לאַמטערנדל זאָל מיר באַלײַכטן דעם װעג אַהײם.
אין דעם פאַרשנײטן דרױסן איז געשטאַנען אַ
שאַרפער פראָסט.
אונטערן הימל איז געהאָנגען אַ שטיק געפרױרענע לבנה.
די לבנה האָט געציטערט פון קעלט.
די מיליאַסן שטערן אין הימל האָבן געפינקלט װי דער סקריפּענדיקער שנײ אונטער מײַנע פיס.
איך בין געװען דער אײנציקער לעבעדיקער נפש אין דער גאַנצער װעלט.
מיט מיר איז געװען בלױז דאָס פלעמל אין מײַן לאַמטערנדל — אַ גאָלדיק-רױטלעך צינגל אין אַ טױט-בלײכער נאַכט.
כאטש אונטער מײַן מענטעלע האָב איך געהאַט כּשרע ציצית און אין די קעשענעס דאָס טל ומטר-סידורל און די דרײַ טײַביש-פינגער, דאָך האָט דער סקריפּ אונטער מײַנע שטיװעלעך מיך געשראָקן.
איך האָב מורא געהאַט זיך אומצוקוקן.
נײן, איך האָב נישט מורא געהאַט, נאָר דאָס האַרץ האָט אין מיר געקלאַפּט פון זיך אַלײן.
אונדזער הױז האָט זיך געפונען פון דער צװײטער זײַט פונעם אַלטן בית-עולם װאָס פאַר זײַנע מתים איז נישט געװען מער װאָס מורא צו האָבן.
פאַר דעם בית-עולם איז געלעגן דער אײַנגעפרױרענער טײַך און איבער אים אַ הילצערנע בריק.
איך האָב געדאַרפט נאָר אַריבערגײן די בריק און אָנהײבן לױפן און איך װאָלט באַלד געװען אין דער הײם.
אָבער װען איך בין אַרױף אױף דער בריק האָב איך פון דער צװײטער זײַט, צװישן דעם טײַך און דעם בית-עולם, דערזען דעם שטאָטישן באָק און אױף אים האָט געריטן אַ רײַטער.
דער רײַטער איז געװען זײער אַ הױכער און ס'האָט אױסגעזען װי נישט ער רײַט אױפן באָק נאָר ער שטײט אױף זײַן רוקן.
דער רײַטער האָט געהאַט לאַנגע פיס, װאָס האָבן זיך אים נאָכגעשלעפּט, און איך האָב געהערט װי ער שאָרװעט מיט זײ איבער דעם געפרױרענעם שנײ.
אױפן קאָפּ האָט ער געהאַט אַ הױכע שקאָרמיץ, װאָס האָט זיך געבױגן דאָ אױף פאָרנט און דאָ אױף הינטן.
װער איז דער רײַטער אױף דעם שטאָטישן באָק אין אַזאַ פראָסט בײַ נאַכט?
זומערלעב האָט דער באָק צו עסן דאָס גאַנצע גראָז פונעם בית-עולם.
װײַבער טראָגן אַרױס פאַר אים פאַר די טירן שאָלן פון קאַרטאָפל, אַ מײערל, װאָס האָט צוגעפױלט, אַ פּאָר ערשטבלעטער פון אַ הײפּטל קרױט און אַלץ װאָס עס בלײַבט פונעם עסן, אױב עס בלײַבט.
קינדער פּאַשען אים מיט האַרטע שטיקעלעך ברױט.
אַז ער האַלט שױן אין עסן שטופּן זײ
דער שד אױפו שטאָשישו באָק
אים אַרײַן אין מױל אױך אַ קנעפּל און ער שלינגט עס אַראָפּ.
דער שטאָטישער באָק עסט אַלץ, װאָס לאָזט זיך קײַען.
װינטער װערט דער באָק אױסגעדאַרט און אױסגעקװאַרט.
דאָס גראָז אױפן בית-עולם איז הױך באַדעקט מיט שנײ און פאַרקאָװעט אין פראָסט.
װײַבער קאַרגן צו פיל מאָל צו עפענען די טירן, דאָס ביסל װאַרעמקײט זאָל נישט אַנטלױפן.
ס'איז אַ רחמנות אױפן באָק, ער איז אַ בכור און ער איז געהײליקט צו גאָט.
דאַרף מען אױף אים רחמנות האָבן, נאָר צו עסן קומט עס נישט.
װערט דער באָק אַזױ אױסגעהונגערט און אױסגעדאַרט, אַז פון הונגער הײבט ער אָן גריזשען דעם הילצערנעם פּאַרקאַן אַרום דעם בית-עולם.
האָט ער אין אַזאַ נאַכט כּוח צו טראָגן אױף זיך אַ רײַטער?
כ'האָב זיך פאַרהאַלטן בײַם אָנלען פון דער בריק.
פון דעם שטאַרקן האַרצקלאַפּעניש איז מיר געװאָרן הײס.
דער רײַטער אױף דעם באָק האָט מיט דער זעלבער געלאַסנקײט װאָס פריער געריטן פּאַזע דעם טײַך-ברעג צו דער בריק.
בײַם דערקלײַבן זיך צו מײַנע ציצית און צו די טײַבישפינגער איז פון דער האַנט מיר אַרױסגעפאַלן דאָס לאַמטערנדל.
דאָס גאָלדיק-רױטע פלעמל האָט זיך פאַרלאָשן.
איך בין געװאָרן נאָך מער אַלײן.
אַריבערלױפן די בריק איז געװען צו שפּעט.
דער רײַטער װאָלט מיך געכאַפּט.
אַזאַ הױכער מיט אַזעלכע לאַנגע פיס אױפן רוקן פונעם שטאָטישן באָק איז זיכער פון יענע לײַט און ער קען אױסציען די האַנט אַפילו אױף אַ מײַל.
האָב איך אים נישט אַרױסגעלאָזט פון מײַן אױג און ציטערנדיק מיט אַ ציצי אין אײן האַנט און מיט די טײַביש-פינגער אין דער צװײטער, האָב איך אױסגערופן מיט אימפּעט:
שמע ישראל ד' אלהינו ד' אחד! שד, גײ אין דײַן רו אַרײַן!
דער באָק האָט װײַטער געשלעפּט אױף זײַן רוקן דעם רײַטער מיט דעם שקאָרמיץ אױפן קאָפּ.
דער שד האָט זיך גאָרנישט געמאַכט פון מײַנע כּשרע ציצית, פון די טײַביש-פינגער און פון מײַן שמע ישראל.
ס'איז מיר געװאָרן אי לײַכטער און אי שװערער.
אױב איך האָב געטאָן אַלץ װאָס מען דאַרף טאָן און דער נישט-גוטער איז נישט אַװעק אין זײַן רו אַרײַן, איז ער אַ לעבעדיקער מענטש און ער װעט מיר קײן שלעכטס נישט טאָן.
פאַר װאָס זשע ענטפערט ער נישט, אױב ער איז אַ לעבעדיקער? אַז ער ענטפערט נישט און איז נישט אַװעק אין זײַן רו אַרײַן איז ער אַ טױבער שד.
ס'איז מיר קײן מאָל ביז דעמאָלט נישט אײַנגעפאַלן, אַז עס זענען
אױך פאַראַן טױבע שדים, װי עס זענען פאַראַן לאָמע שדים, אָדער שדים װאָס ברעכן זיך אָפּ די פינגער בײַם פירן צװישן זיך מלחמות.
איך האָב געמוזט אײַנשטעלן דאָס לעבן, װאָרום דער רײַטער האָט זיך דערנענטערט צו דער בריק.
טאָמער װעט ער מיך באַפאַלן, װעט ער מיך דערװאַרגן.
אין דער פרי װעט מען מיך געפינען אַ טױטן און געפרױרענעם.
די מאַמע װעט װײנען.
דער טאַטע װעט זיך פאַרקלעמען פון צער, און דער רבי װעט זיך אָנטאָן אַ מעשה פאַר פאַרהאַלטן מיך אין חדר.
כאָטש די הענט זענען מיר שױן געװען גענוג פאַרשטײַפט פון דעם פראָסט און אין די שפּיצן פינגער האָט מיר געשטאָכן, האָב איך אַרױסבאַקומען פון דער קעשענע אױך דאָס טל ומטר-סידורל און מיט אַ ציצי און מיט די טײַביש-פינגער אין דער צוריטער האַנט האָב איך זיך געלאָזט לױפן איבער דער בריק און געשריגן אַזױ הױך װי נאָר איך האָב געקענט:
שמע ישראל ד' אלהינו ד' אחד! שד, נישט-גוטער, גײ אין דײַן רו אַרײַן!
איך בין מסתמא געלאָפן מיט פאַרמאַכטע אױגן, װאָרום אױף דער צװײטער זײַט בריק האָב איך זיך מיט די שטיװעלעך אַרײַנגעבראָכן אין אַ פאַרשנײטן גרוב נישט װײַט פונעם באָק.
דער באָק איז געשטאַנען און געקוקט אױף מיר, דער שד איז נעלם געװאָרן.
איך האָב נישט געזען, צי ער איז אַװעק צום בית-עולם, צי ער איז אײַנגעשלונגען געװאָרן אינעם פאַרפרױרענעם טײַך.
איך האָב אַפילו קײן שאָרך פון זײַן אַנטרינונג נישט געהערט.
דער באָק האָט זיך צו מיר דערנענטערט און געריבן זײַן קאָפּ אין מײַן מענטעלע.
מײַן גאַנץ כּלי-זין האָב איך גענומען אין אײן האַנט און מיט דער צװײטער האָב איך אים געגלעט צװישן די הערנער.
ס'האָט זיך מיר אױסגעדאַכט, אַז ער איז פאַרשװיצט.
זײַן מאָרדע איז געװען װאַרעם כאָטש צאַפּנס אײַז זענען אים אַהאָפּגעהאָנגען פון דער באָרד.
איך בין געלאָפן אַהײם.
פון אָנהײב איז דער באָק מיר נאָכגעלאָפן, געפּרוּװט אַפילו מעקען.
מסתמא געואָלט מיר זאָגן װי הונגעריק ער איז.
דערנאָך, אַז איך האָב זיך אומגעקוקט, איז אױך דער באָק נישט געװען.
ער איז נעלם געװאָרן, װי פריער דער שד.
אױף צו מאָרגנס בין איך געװען קראַנק.
די מאַמע האָט געגלעט מײַן קאָפּ און געזאָגט
דער שד אױפו שטאָטישו באָק
דו שװיצסט, מאָטקעלע.
אַז דו װעסט זיך אױסשװיצן װעסטו געזונט
װערן.
ס'האָט זיך מיר געדאַכט, אַז איך בין דער פאַרשװיצטער באָק, װאָס
אױף אים האָט בײַ נאַכט געריטן דער שד.
האָב איך געזאָגט צו דער
מאַמען
איך װיל נישט שװיצן, מאַמע.
מער האָב איך נישט געזאָגט װעגן דעם װאָס איך האָב געטראַכט.
שדזם אזן דער עזעשע
די קיטשע אין חדר פון כילקע מלמד האָט מיך געשראָקן פון סאַמע אָנהײב װי איך האָב אָנגעהױבן בײַ דעם רבין צו לערנען.
נײן, זי האָט מיך נישט געשראָקן.
זי האָט מיך געצױגן צו זיך, איך זאָל דאָרט אַרײַנקוקן און איך האָב מורא געהאַט.
די ייִנגלעך, װאָס האָבן בײַ בילקע מלמד געלערנט אױך דעם פריערדיקן זמן און געװוּסט אַלע סודות, האָבן מיר אײַנגערױמט, אַז אין דער קיטשע ברױען אַרום שדים און נישט-גוטע.
מ'טאָר װעגן דעם נישט רעדן הױך.
יענע קענען נעמען נקמה.
כילקע מלמד פירט מיט זײ מלחמה.
און אױך פרומעט, זײַן טאָכטער, איז דערין.
פון אױסן איז כילקעס קיטשע געװען װי אַלע קיטשעס: אַ פירקאַנטיקער לאָך אונטער דער קיך.
געװײנטלעך האַלט מען אין אַזאַ קיטשע האָלץ פאַרן דרײפוס, אָדער אױף אָנצוהײצן דעם באַקאױװן.
בילקעס קיטשע איז געװען גאָר עפּעס אַנדערש.
טאָמער האָט עמעצער פון די ייִִנגלעך זיך געשפּילט מיט די הענט אונטערן טיש אין קנעפּלעך, אָדער ער איז געװען מיטן קאָפּ אין דרױסן, אָדער געלאָזט זיך מיטשלעפּן פון אַן אַנדער ייִִנגל און אױפן קול פאַרטײַטשט: ױקח האָט גענומען שם ױפת האָט שם ױפת גענומען את השמלה דאָס זעקל קאַרטאָפל — פלעגט אָנקומען דעם רבינס צאָרן.
ער האָט אַראָפּגענומען דעם הױזן-רימען, זיך געשטעלט איבער דעם פאַרזינדיקטן און געזאָגט מיט אַ געװיטער-קול:
ביסט שױן אַ דערװאַקסן ייִִנגעלע און דו קענסט זיך בײַ מיר אױסקלײַבן װאָס דו װילסט ליבערשט.
צי װילסטו איך זאָל דיר אַראָפּלאָזן די הײזעלעך און דיך אָפּשמײַסן? צי װילסטו איך זאָל אױף דײַן תּחתל אָנשיטן גערשטן און רופן די הינער זײ זאָלן אַראָפּפּיקן? אָדער אפשר װילסטו איך זאָל דיך אױף אַ גאַנצן טאָג אײַנזעצן אין דער קיטשע?
אַלע דרײַ שטראָפן זענען געװען האַרבע.
כאָטש כילקע מלמד האָט קײן מאָל נישט אױסגעפירט די שטראָפן, האָט זײַן געװיטער-קול װײ געטאָן, מ'האָט געפילט די שאַרפע שמיץ פון זײַן אױפגעהױבענעם הױזן-רימען, מ'האָט געפילט װי די הינער ציפּן אַראָפּ דעם אָנגעשיטן גערשטן פון תּחתל, און צום ערגסטן איז געװען די שרעק פאַר דער קיטשע.
זײַן אין דער פינצטערניש מיט די שדים און נישט-גוטע, אײנער אַלײן, אײנער אַלײן, און זיך צוקוקן װי די מײַז יאָגן זיך דאָרט אַרום!
כילקע מלמד איז געװען אַ גוטער.
ער האָט געשטרעקט דאָס לעבן די ייִִנגלעך זאָלן קענען די פּרשה פון חומש.
אַז װען ער װעט קומען שבת צו די עלטערן פאַרהערן זײַן תּלמיד, זאָלן טאַטע-מאַמע האָבן הנאָה.
אַז טאַטע-מאַמע האָבן הנאָה איז אים די מאַמע מכבד מיט אַ הײסע גלאָז טײ פון אױװן אַרױס און מיט שבתדיקן קוכן געפילט מיט ראָזשינקעס.
בילקע איז אַן אַלמן.
ער מיט זײַן טאָכטער, פרומעט, אַן אַלטע מױד, װאָס אָדער זי זיצט בײַם פענצטער און פלעכט אירע צעפּ, אָדער זי קנעט קאָרענע מעל און צופּט פערפל, װױנען אין אַן אײנציקער קאַמער.
די קאַמער איז אַלץ: דאָ איז דאָס חדר מיט אַ לאַנגן טיש און פון בײדע זײַטן לאַנגע בענק, דאָ שטײען צװײ בעטן מיט הױכע שטױסן גרױסע קישנס, און דאָ װױנט אױך די גרױסע גראָע קאַץ װאָס דער רבי רעדט צו איר װי זי װאָלט געװען נישט קײן קאַץ נאָר אַ הונט:
פּוטש-טו! װאָן! פּודזשאַס! וכדומה.
אַ גרױסן טײל פון דער קאַמער פאַרנעמט דער באַקאױװן מיט דעם פיעקאָליק און די קיך מיט דער רױך-קאַפּע איבער איר.
אונטער דער קיך געפינט זיך די קיטשע װעגן װעלכער עס דערצײלט זיך.
סײַ זומער און סײַ װינטער איז כילקע אָנגעטאָן אין אַ װאַטענעם שפּענצער, װאָס איז מסתמא אַ מאָל געװען שװאַרץ נאָר פון אַלטקײט געװאָרן גרין, פּונקט אַזױ װי די װענט פון דער קאַמער, װאָס זענען אַ מאָל מסתמא געװען געקאַלכט אױף װײַס זענען פון אַלטקײט אױך געװאָרן גרין.
אַפילו דאָס ליכט װאָס איז
שדים איו דער קיטשע
פון דרױסן אַרײַנגעפאַלן דורך דעם אײנציקן פענצטער איז אין דער קאַמער געװאָרן גרין.
די אַלטע מױד, פרומעט, איז אױך געװען גרין.
דערפאַר זענען די אױגן פון כילקע מלמד געװען רױט-צעפלאַמט װי צװײ שטיקלעך צעזשאַרעטע קױלן.
פון אַלע פיר עקן װעלט זענען צו זײַנע אױגן געקומען צו פליען פליגן און ער האָט מיט זײ געפירט מלחמה.
ער יאָגט זײ װי די הינט און זײ קומען צוריק טשאַטעסװײַז.
אַ נס כילקע מלמד האָט געקענט דעם חומש כּמעט אױסנװײניק, האָט ער געהאַלטן צוגעמאַכט די אױגן און טײַטלענדיק מיט אַן אײנציקן פינגער אין דער לופטן האָט ער אָנגעװיזן די חדר-ײִנגלעך װוּ זײ האַלטן.
מיט דעם טײַטלענדיקן פינגער אין דער לופטן האָט ער זיך אױך אױסגעקענט אין אַלע װינקעלעך פון דער מדבר סיני און פון לאַנד כּנען.
ער האָט באַגלײט די בני ישראל מיט אַ קרעכץ, און אַז די ייִִדן האָבן זיך צוריקגעקערט צװישן מגדול און דעם ים און גערוט נעבן די זיסע װאַסערן פון פּי-החירות, האָט ער געהאַט גרױס הנאָה װי ער אַלײן װאָלט אױסגעטרונקען אַ שעפּ קװאַלװאַסער.
אױסער דער קאַץ, װאָס בײַ טאָג גײט זי אַרום אַ שלעפעריקע, אָדער זי דרימלט אױפן פּיעקאָליק פון דעם װאָס גאַנצע נעכט יאָגט זי זיך נאָך מײַז, האָדעװעט כילקע מלמד לײגעדיקע הינער.
מיט זײערע אײער ברענגען אים די הינער אַ טײל פון דעם אױסקומעניש פאַר אים און פאַר פרומעטן.
פאַר אים מער װי פאַר איר.
די פריש געלײגטע אײער זענען אַ רפואה צו זײַנע צעפלאַמטע אױגן.
טאָמער דערלאַנגט אים פרומעט אַ פריש-געלײגט אײ פרײט ער זיך דערמיט װי די ייִִדן אין דער מדבר האָבן זיך געפרײט מיטן מן.
מיט דעם װאַרעמען אײ װישט ער אױס זײַנע קראַנק-צעפלאַמטע אױגן מיט אַ קרעכץ פון הנאָה.
זײַן הנאָה איז אַזױ גרױס אַז ער װיל אַז אױך עמעצער פון די חדר-ייִנגלעך זאָל דערפילן דעם טעם גן-עדן.
קלײַבט ער אױס דאָס ייִִנגל װאָס דאָס מאָל לײגט ער צו דעם קאָפּ צום לערנען און ער איז אים מהנה מיט דעם זעלבן אײ, אַז אױך זײַנע כּשרע אײגעלעך זאָלן פילן װאָס ער אַלײן פילט — טעם גן-עדן.
דערנאָך װישט ער אױס מיטן אײ די אײגעלעך פון נאָך אַ ייִִנגל אַזױ לאַנג װי דאָס אײ איז װאַרעם.
װאָרום די רפואה צו די אױגן שטעקט אין דער װאַרעמקײט פונעם אײ.
אַז דאָס אײ װערט קילבלעך גיט ער עס צוריק צו פרומעטן.
זי פאַרקנעט דער-
מיט קאָרענע מעל און מאַכט געצופּטע פערפל.
אַלע מאָל און יעדן טאָג געצופּטע פערפל.
כילקע קען זיך נישט אָפּװוּנדערן פון דעם װי גאָט האָט באַשאַפן די װעלט.
ער טענהט צו פרומעטן:
אָט נעם אַ שטײגער אַן אײ.
דאַכט זיך — נישט מער װי אַן אײ.
טאָ זע װי אַזױ דער פאָטער אין הימל האָט פאַרטראַכט, אַז פון אַן אײ זאָל זיך אױסבריען אַ הינדעלע.
אַז דו װילסט קענסטו דאָס הינדעלע האָדעװען עס זאָל אַלײן לײגן אײער; אַז דו װילסט האָסטו פון דעם הינדעלע פלײש אױף שבת צי אױף יום-טוב.
ערשט דאָס אײ אַלײן! אי ס'איז אַ רפואה צו די אױגן, אי דו קענסט מאַכן אַ יאַיטשניצע און אי דו קענסט פאַרקנעטן דערמיט טײג.
פון דעם טײג קענסטו מאַכן װאָס דײַן האַרץ גלוסט, קלוסקעס, פערפל, אַ טײגל, אַ קוגעלע, אַ פּלעצל און װאָס נישט? דאָס אַלץ אין אײן אײנציק אײ — אַ גאַנצע װעלט אין אַן אײ! קען דען אַ מענטש תּופס זײַן דאָס װוּנדער װאָס דער אײנציקער גאָט אין הימל האָט באַשאַפן? װי יעדן טאָג פלעגט כילקע לײגן תּפילין און לױבן גאָט אין הימל אין זײַנע תּפילות, אַזױ האָט ער יעדן טאָג באַװוּנדערט די גרױסקײט פון דעם װאָס גאָט האָט באַשאַפן און װאָס עס איז כּולל אײן אײנציק אײ.
אױך פרומעט האָט געזען די װוּנדער.
די װערטער פון איר פאָטער האָבן געװעקט אין איר בענקשאַפט.
אָבער װען פאַר אים איז אַלץ געװען קלאָר און זײַן פרײד פון פאַרשטײן האָט ער איבערגעטראָגן מיט דעם װאַרעמען פרישן אײ פון זײַנע קאַליקע צעפלאַמטע אױגן צי די אײגעלעך פון זײַנע תּלמידים, איז פאַר איר אַלץ געװען פאַרבאָרגן.
זי האָט זיך נישט אױסגעפונען אין דעם סוד פאַר װאָס צו דער הון איז געגעבן געװאָרן זי זאָל לײגן אײער און פון די אײער זאָל זי אױסבריען הינדעלעך, אַ סך הינדעלעך, און אױב נישט הינדעלעך זאָלן מענטשן נהנה זײַן צי פון דעם אײ װי אַ רפואה, אַזױ װי פאַרן טאַטנס אױגן, און צי װי אַן עסן װי זי פאַרקנעט טײג מיט אַן אײ יעדן טאָג.
און אָט איז זי, פרומעט, אַ מענטש, און זי האָט נישט זוכה געװען אַפילו צום גורל פון אַ הון.
קײנער דאַרף זי נישט.
קײנער פרײט זיך נישט מיט איר.
זי איז אַלײן װי אַ שטײן אין פעלד.
אירע יאָרן װערן צעקלאַפּט װי אײער און גאָרנישט קומט אַרױס דערפון.
בלױז זי אַלײן האָט ס'כּסדרדיקע האַרצקלעמעניש.
זי זיצט בײַם פענצטער סײַ װען זי קעמט אירע האָר און איז פאַרקוקט אין ערגעץ-נישט, און סײַ װען זי צופּט
שדים אין דער קיטשע
פון דעם גלאַטיקן טײג װי פון לעבעדיק לײַב קאָרענע פערפל אױף אָפּצוקאָכן דאָס טעגלעכע אױסקומעניש, און איז פאַרקוקט אין ערגעץ-נישט.
קײן ענטפער קומט נישט צו איר.
אָפט, װען זי זעט װי איר פאָטער איז נהנה פון אַ פריש געלײגט אײ און ער װישט זײַנע קראַנקע אײגן מיט נחתדיקן קרעכץ און ער האָט הנאָה אַפילו װען ער טראָגט איבער דאָס אײ צו די אײגעלעך פון אַ תּלמיד, װאָלט זי געכאַפּט די הינער און זײ דערשטיקט אײנע נאָך דער אַנדערער.
זאָל נעמען אַ סוף צו זײ!
אײן מאָל אין אַ נאַכט — און אפשר איז עס געשען דװקא אין העלן טאָג — האָט עמעצער צוגעגנבעט אײנע פון די פיר הינער פון כילקע מלמד.
װען דער גנב זאָל האָבן בײַ אים אַרױסגעגנבעט די פּערענע װאָלט ער נישט געװען אַזױ פאַרקומערט װי ער איז געװען דערװעגן דער הון.
װאָרום געװען איז זי אַ הון אַ לײגערקע אײנע אין דער װעלט.
זי האָט זיך געלײגט יעדן טאָג און צו דער שעה.
דערצו האָט זי געבענקט נאָך הינדעלעך.
זי האָט אירע אײער געלײגט אין אַ פאַרבאָרגענעם װינקל אין הױף, כּדי דאָרט אָנצוזאַמלען גענוג אײער אױף אױסצובריען זײ.
האָט פרומעט געפונען דאָס אָרט און בײַ דער הון יעדן טאָג צוגענומען איר אײ.
יעדעס אײ איז געװען גאָלדיק און גרױס, און פרומעט האָט זיך געפילט צערײצט.
װען דער טאַטע װאָלט נישט געדאַרפט דאָס אײ צו זײַנע אױגן און װען זי װאָלט נישט געדאַרפט דאָס אײ אױף צוגרײטן עסן, װאָלט זי דאָס געפונענע אײ אַ שלײַדער געטאָן אָן דעם הילצערנעם פּלױט עס זאָל צעשפּריצט װערן, אַז גאָרנישט זאָל פון דעם װערן, אַז קײנער זאָל עס נישט דאַרפן.
די גניבה האָט פרומעטן צעטומלט.
זי האָט געװוּנטשן דעם גנב ער זאָל אַרײַן אין גיהנום און פון דאָרט נישט אַרױס.
אָבער ערגעץ װוּ האָט זי געפילט װי זי װאָלט אין עמעצן נקמה גענומען.
כילקע האָט נישט געקענט פאַרגעסן די אַבידה.
ער איז אַרומגעגאַנגען װי אָן אַ קאָפּ.
ער האָט דערװעגן געהאַט צו זיך טענות: ער זינדיקט, זײַן קאָפּ איז נישט בײַם לערנען תּורה מיט די קינדער.
אָבער ער האָט זיך נישט געקענט העלפן.
פאַר זײַנע אײגן זענען געשטאַנען די גאָלדיקע אײער פון דער צוגעגנבעטער לײגערקע.
ער װאָלט איצט געשװאָרן אַז אַפילו די װאַרעמקײט פון אירע אײער איז געװען אַ שטאַרקערע און לענגערע.
אַז ער האָט געהאַלטן אירס אַן אײ אין דער האַנט האָט ער געפילט דעם יש
פון דער װעלט.
זײַנע אױגן האָבן געבענקט צו דער װאַרעמקײט, װאָס די גניבה פון דער הון האָט פאַרמיטן פון אים.
אױך די אַנדערע דרײַ הינער האָבן זיך געלײגט, נאָר פאַרלאָזן זיך אױף זײ האָט מען נישט געקענט.
זײ האָבן זיך נישט געלײגט יעדן טאָג אַפילו װען כילקע האָט בודק געװען דאָ די הון און דאָ אַ צװײטע הון און אָנגעזאָגט װעלכע עס קלײַבט זיך לײגן אַן אײ.
אַ מאָל פלעגט די אָדער אַן אַנדערע פאַרלירן אַן אײ, פאַרטראָגן עס ערגעץ װוּ דער טײַװל האָט קײן עק נישט, און פרומעט האָט עס נישט געקענט געפינען, אָדער אַ הון פלעגט זיך אַרומטראָגן צװײ טעג מיט אַן אײ און דערנאָך האָט זי עס פאַרלױרן אױף אַ שטיע און עס צעקלאַפּט.
אַזױ לאַנג װי כילקע האָט געהאַט די לײגערקע, איז געװען צו דערלײַדן מיט די אַנדערע דרײַ, נאָר אַז מ'האָט יענע צוגעגנבעט האָבן זיך געמאַכט טעג, אַז זײַנע צעפלאַמטע אױגן האָבן נישט געהאַט קײן פריש אײ, און פרומעט האָט נישט געהאַט מיט װאָס צו פאַרקנעטן איר טײג.
האָט בילקע געזאָגט, אַז איצט איז די צײַט צו טאָן מיט די הינער װי נח האָט געטאָן מיט די חיות און עופות פאַרן מבול.
אױב די װעלט איז אַזאַ, אַז מען טאָר איר נישט אָנגעטרױען קײן הון און קײן פּאָר אײער, דאַרף מען די הינער אַרײַננעמען און זײ האַלטן אין דער קאַמער.
ער האָט אָפּגעמאַכט מיט פרומעטן, אַז שלאָפן װעלן די הינער אױפן פּיעקאָליק און די אײער װעלן זײ לײגן אין דער קיטשע.
כילקע האָט װױל געװוּסט, אַז אױף דער װעלט זענען פאַראַן שדים און נישט-גוטע.
ער האָט אַלײן געהאַט מיט זײ צו טאָן.
אײן מאָל, אין אַ פינצטערער נאַכט, איז ער אַװעק צום ברונעם ברענגען אַ צעבער װאַסער.
װי אַלע מאָל האָט ער אױך אין דעם פאַל דעם שטריק אַרומגעבונדן אַרום דעם הענטל פון דעם צעבער מיט צװײ קנופּן.
אַז ער האָט אַראָפּגעלאָזט דעם צעבער מיט דעם שטריק אין ברונעם האָט ער אַפילו קײן פּליוסק אין װאַסער גישט געהערט.
און אַז ער האָט דעם שטריק אַרױפגעצױגן איז ער געװען לײדיק.
די קנופּן זענען געװען אױפגעבונדן.
טראַכט ער: מ'איז דאָך נישט מער װי אַ מענטש.
אפשר מתוך הסח-הדעת האָט ער פאַרגעסן דעם שטריק צוצובינדן מיט צװײ קנופּן און דער צעבער האָט זיך אַרױסגעגליטשט.
איז ער אַװעק צו אַ שכן לײַען אַ קילקע אַרױסצוציען די פאַרטרונקענע עמערס.
דער שכן האָט אים אַפילו געזאָגט
שדים איו דער קיטשע
ר' כילקע, בײַ נאַכט װעט איר דעם עמער נישט אַרױסציען פונעםברונעם.
האָט כילקע געטענהט:
עס קען זײַן אַז נישט.
נאָר איך װיל מאָנטשען אין ברונעם צו זען, צי דער צעבער איז דאָרט דאָ, אָדער װײס איך װאָס.
האָט דער שכן געפרעגט:
אױב איר האָט דעם עמער אַראָפּגעלאָזט און צוריק אים נישט אַרױסגעהױבן, איז ער אַװעק קײן בױבעריק? זאָל ער זיך דאָרט איבערשלאָפן די נאַכט און אין דער פרי װעט איר אים מערטשעם אַרױסציען.
האָט כילקע װײַטער געטענהט:
הײַנטיקע צײַטן קען מען גאָרנישט װיסן.
האָט דער שכן נישט באַגריפן װאָס כילקע מײנט דערמיט און ער האָט אים געליען די קילקע.
און װי כילקע איז געגאַנגען מאָנטשען אין ברונעם צו דערפילן, צי דער עמער ליגט דאָרט, האָט ער נישט באַװיזן די קילקע אין גאַנצן אַראָפּצולאָזן און זי איז אים אַרױסגעפאַלן פון די הענט און נעלם געװאָרן.
ער איז געבליבן שטײן אַ פאַרלױרענער.
די נאַכט איז געװען אַ פינצטערע װי דער דרױסן װאָלט פאַרדעקט געװאָרן מיט זעק.
דאָך האָט אין דער טיפעניש פונעם ברונעם געגלימערט צו אים אַ שטערן-אױג און געלאָזט אַרום זיך פאָספאָר-רינגען.
אױך פונעם אַראָפּפאַל פון דער קילקע האָט ער נישט געהערט קײן פּליוך אין װאַסער, און דאָרט רינגט זיך אונטן װי דאָס װאַסער װאָלט זיך באַװױגן פון אַן אַרײַנגעװאָרפענעם חפץ.
פון דעם פינצטערן הימל און דעם גלימערדיקן שטערן אין דעם ברונעם האָט זיך כילקען פאַרדרײט דער קאָפּ.
אים האָט זיך אױסגעדאַכט, אַז ער שטײט קאַפּױער מיטן קאָפּ אַראָפּ און מיט די פיס אַרױף און אַז דאָס װאַסער מיטן שטערן אין ברונעם איז דער הימל.
מיט בײדע הענט האָט ער זיך אָנגעכאַפּט אָן דער אײבערשטער בעלקע פונעם ברונעם און ער האָט זיך נישט געקענט רירן פון אָרט, װי אַ שיכור װאָס האָט מורא צו פאַלן.
ער האָט אין זכרון געזוכט אַ תּפילה, אַ ברכה צו זאָגן אין אַזאַ צײַט און גאָרנישט איז אים געקומען אױף דער מחשבה.
זאָל ער זאָגן תּפילת-הדרך איז צו שפּעט; זאָל ער מאַכן די ברכה פון גימל-בענטשן איז צו פרי.
צום סוף האָט ער געמאַכט די ברכה עושה מעשי בראשית און ער האָט זיך אָפּגעפונען.
מילקע איז געװען זיכער, אַז די האַנט פון שדים, צי נישט-גוטע איז
אין דעם אַלץ װאָס איז געשען.
נאָר פאַר װאָס האָבן זײ באַקומען איבער אים די שליטה אין אָט דער שעה? ס'האָט אים אַ קלאַפּ געטאָן אין האַרצן, אַז ער האָט פאַרגעסן אָנטאָן דעם טלית-קטן.
האָט ער זיך אַ כאַפּ געטאָן בײ די הױזן און זײַנע פינגער האָבן אָנגעכאַפּט די ציצית.
נײן, ער האָט נישט פאַרגעסן דעם טלית-קטן.
װי האָט עס אים געקענט אײַנפאַלן אַזאַ זאַך, ער זאָל פאַרגעסן? פון דעסטװעגן, אַז ער האָט זיך דערשלעפּט צוריק אַהײם האָט ער בײַם נאַפט-קאָפּטשערל בודק געװען די ציצית און פּותר געװען זײַן חשד: אין אײן ציצי האָט ער געפונען זיבן פעדעם און אין אַ צװײטער האָבן געפעלט אַזש דרײַ פעדעם.
האָט ער געזאָגט צו פרומעטן: װײסט, טאָכטערשי, כ'ל מוזן װערן האַרב און שמײַסן.
די קינדער מאַכן מיר פּסול די ציצית און די שדים האָבן באַקומען איבער מיר די שליטה.
כילקע האָט זײער שטאַרק אָפּגעהיט יענע לײַט זאָלן זײַן װאָס װײַטער פון זײַן הױז.
אָפט האָט ער איבערגעקוקט די מזוזה אױפן בײַשטידל.
בײַ זײַן בעט איז אַלע מאָל געשטאַנען אַ שעפּ מיט װאַסער און אַ מידניצע אָפּצוגיסן די נעגל.
ער איז געשלאָפן אין קאַפּל און מיטן טלית-קטן.
ער היט אָפּ קריאת שמע בײַם לײגן זיך װי ער היט אָפּ צו לײגן תּפילין אין דער פרי.
דאָך האָט ער נישט געקענט משיג זײַן װאָס עס איז צו שטאַנד געקומען באַלד האָך דעם װי ער האָט אַרײַנגענומען די הינער אין הױז אַרײַן.
דאָס אױסטערלישע האָט זיך אָנגעהױבן באַלד נאָך דעם װי ער האָט געטאָן אַלץ װאָס מען דאַרף טאָן די הינער זאָלן זיך לײגן אין דער קיטשע: צום ערשט האָט ער דאָס מקום אױסגעבעט מיט שטרױ, די הינער זאָלן האָבן י װײך צו לײגן די אײער, דערנאָך האָט ער אַהין אַרײַנגעשיט די ברעזעלעך און ברעקעלעך פון דעם עסן, װאָס די תּלמידים האָבן מיטגעבראַכט פון דער הײם צו עסן אין חדר.
די הינער האָבן עס אױפגעגעסן מיט אַזאַ שלינגעניש װי זײ װאָלטן געפאַסט תּעניתים.
נאָר זײערע אײער האָבן זײ נישט געװאָלט לײגן.
זײ האָבן באַקומען עצירות און געקװאָקעט, װי עמעצער װאָלט זײ געיאָגט און זײ האָבן נישט װוּהין צו אַנטלױפן.
ס'איז געװען אַ סכּנה, אַז די הינער זאָלן חלילה דערשטיקט װערן פון הינטן פון נישט קענען לײגן זײערע אײער.
איז פרומעט אַװעק נאָכפרעגן בײַ לײַטן, און לײַטן האָבן געזאָגט זי זאָל די הינער געבן אַ סך װאַסער צו טרינקען.
דאָס װאַסער האָט אַ ביסל גע-
שדים איו דער קיטשע
האָלפן, אָבער פון די דרײַ ערשט-געלײגטע אײער אין דער קיטשע זענען צװײ געװען מיט בלוטסטראָפּנס.
בילקעס צעפלאַמטע אױגן זענען שױן געװען שטאַרק אױסגעבענקט נאָך דער ליבלעכער און גענעזנדיקער װאַרעמקײט פון אַ פריש-געלײגט אײ.
האָט ער געמאַכט אַ גרױסע סעודה: ער האָט געהאַלטן אַלע דרײַ אײער אין די הענט.
מיט אײנע האָט ער אױסגעװישט די אױגן און באַלד עס געגעבן װײַטער, אַז אַלע תּלמידים אַרום טיש זאָלן מיט דעם אײ אױסװישן זײערע אײגעלעך.
נאָך דעם האָט ער דאָס זעלבע געטאָן מיטן צװײטן אײ און דאָס זעלבע מיטן דריטן אײ.
אין חדר איז געװען אַ גרױסע שמחה אַז מ'האָט אױף אַ רגע פאַרגעסן דאָס לערנען.
נאָר אַז פרומעט האָט אױפגעקלאַפּט די אײער האָט זי דערזען דאָס אומגליק — די צװײ בלוטסטראָפּנס.
װידער זענען אַװעק צװײ טעג.
אין די געדערעם פון די הינער האָבן געצײַטיקט אײער, נאָר צו דער עצירות נעמט נישט קײן סוף.
האָט זיך כילקע מער נישט פאַרלאָזט אױף דער טאָכטער און איז אַלײן אַװעק צו לײַט.
האָבן אים לײַט געעצהט, אַז אױב נאָר די הינער טראָגן אײער, זענען זײ נישט קײן אומזיסטע ברױטפרעסערס און ס'איז דאָ אַ רפואה: ער, כילקע, זאָל אין דער קיטשע אַרײַנלײגן אַ פיר, צי פינף גלינקעס קאַלך.
אױפן שטרױ אין דער קיטשע זעען אױס קאַלך-גלינקעס װי זײ װאָלטן געװען װײַסע אײער.
אַז די הינער װעלן זען אַזױ פיל אײער, װעט זיך זײ גלוסטן צו זעצן זיך אױסבריען און אָװע-טאָװע װעלן זײ צולײגן אױך זײערע אײער.
די קאַלך-גלינקעס האָבן באַװיזן מופתים — די עצירות פון די הינער איז אַװעקגענומען געװאָרן װי מיט דער האַנט.
די הינער האָבן געעפנט זײערע פּופּקעס און דרײַ טעג געלײגט אײער װי די אַמאָליקע הון פלעגט לײגן אירע גאָלדיקע אײער.
אױפן פערטן טאָג, כילקע מלמד בײגט זיך אַראָפּ צו דער קיטשע אַרױסצונעמען די געלײגטע אײער, און עס װערט אים פינצטער פאַר די צעפלאַמטע אױגן.
אײן אײ איז אױפגעקלאַפּט און לײדיק װי אױסגעװישט מיט אַ פינגער, אין אַ צװײט אײ איז פון אונטן געבליבן דאָס צערודערטע געלכל.
דאָס װײַסל איז געװען אױסגעטרונקען.
כילקע האָט פאַרשװיגן ביז די חדר-ײִנגלעך זענען זיך צעלאָפן אַהײם און דעמאָלט געזאָגט צו דער טאָכטער:
פרומעטל, ס'איז נישט פּשוט.
יענע לײַט פאַרלױפן מיר דעם װעג און טרינקען אױס די אײער.
מען דאַרף זען עפּעס טאָן.
ער האָט גאָרנישט געקענט טאָן.
ס'איז אים געבליבן נישט עפּעס אַנדערש װי יעדן טאָג זיך אַראָפּצוזעצן צו דער קיטשע און אױסקוקן די רגע װען די הין לאָזט אַרױס דאָס אײ.
װעט ער כאַפּן — װעט ער זײַן דער ערשטער.
טאָמער װעט ער פאַרשפּעטיקן װעלן יענע זײַן די ערשטע.
די תּלמידים האָבן נישט פאַרשטאַנען פאַר װאָס זײער רבי לײגט זיך אַװעק יעדן טאָג נעבן דער קיטשע און קוקט אַרײַן אַהין, װי פון דאָרט װאָלט געדאַרפט קומען משיח.
אין אײנעם אַ טאָג װען כילקע האָט אױסגעקוקט אױף אַ פריש װאַרעם אײ, האָט ער פון דער קיטשע אַרױסגענומען אַ טױטע הון.
ער האָט אױסגעשריגן װי עס װאָלט אים חלילה אַװעקגעפאַלן אַ נאָענטער.
אױסער װאָס ער האָט פאַרלױרן אַ הון, האָט ער פאַרלױרן אױך אַ שטיק רפואה פאַר זײַנע אױגן און אַ פרײד פאַר די קינדער, װען ער װישט אױס זײערע אײגעלעך מיט אַן אײ.
פרומעט האָט פאַרבראָכן די פינגער.
זי האָט זיך נישט פאַרגונען אַװעקצומאַכן אַ הון אױף אַ שבת, צי אױף אַ יום-טוב, װאָרום זי האָט געדאַרפט דער הונס אײער צום װאָכעדיקן אױסקומעניש.
איצט איז זי געבליבן בלױז מיט צװײ.
זי װײסט נישט װאָס עס װעט זײַן װײַטער.
װאָרום דער טאַטע איז זיכער, אַז די זאַך איז נישט קײן פּשוטע.
אין יענעם טאָג האָט כילקע מער נישט געהאַט קײן קאָפּ צו לערנען מיט די קינדער.
ער האָט געװאָלט פאַרשטײן.
טאָמער װאָלט די מעשה מיט דער הון געשען אין אַ שטעלכל װאָלט ער געטראַכט: אַ טכױר האָט זי דערשטיקט.
אָבער בײַ אים אין שטוב, אונטער דער נאָז? !
אָפּגעאָבלט צװײ טעג האָט כילקע אָנגעהױבן אָפּהיטן די לעצטע הינער אַזױ װי אַ חזן היט אָפּ זײַן כּלי ערב די ימים נוראים.
אַ מאָל ער און אַ מאָל פרומעט האָבן געהיטן די הינער אױף טריט און שריט װען ער האָט זײ אַרױסגעלאָזט אין דרױסן אױף איבערצולופטערן זיך און אױף צו כאַפּן אין זאַמד אַ פּאָר זשאַרנעס.
אַז ס'איז געקומען די שעה פון לײגן, אָדער װען אַ הון האָט זיך צעקװאָקעט, האָבן בײדע, כילקע און פרומעט, אַרײַנגעטריבן די לײגערקע אין הױז צו דער קיטשע.
איצט האָט זיך אָנגעהױבן דאָס װאַרטעניש און דאָס היטעניש.
כילקע האָט זיך אַראָפּגעזעצט צו דער קיטשע אָפּצוּװאַרטן װען דאָס אײ װעט נולד װערן.
פון דער קיטשע צום טיש איז געװען נישט מער װי צװײ, אָדער אפשר גאָר דרײַ שפּרײַזן.
האָט כילקע
שדים איו דער קיטשע
מיט זײַנע רױט-צעפלאַמטע אױגן געקוקט דאָ צו דער הון און דאָ צו די תּלמידים און אין אײן װעגס זײ געװעקט צו לערנען:
נו, דזשעקטשערעס, נאָך אַ מאָל: ױדבר האָט גערעדט ד' גאָט אָל צו משה לאמור אַזױ צו זאָגן.
דבר אל בני ישראל, טו רעדן צו די קינדער פון ישראל.
יאַנקעלע, קיװעלע! װאָס טוט איר דאָרט? װער האָט גערעדט? װאָס גערעדט ז
צו כילקעס אױער איז דערגאַנגען אַ מאָדנער גערױש פון דער קיטשע, אַזױ װי מײַז װאָלטן דאָרט אַרומגעברױעט.
האָט ער זיך אַראָפּגעבױגן, אַרײַנגעקוקט און אױסגעשריגן װי גזלנים װאָלטן אים באַפאַלן:
געװאַלד! די הולטײַקע, זי פרעסט מיר אױף ס'אײ!
די הון װאָס האָט געלײגט דאָס אײ צװישן די װײַסע גלינקעס, איז זיך געשטאַנען בנעימותדיק, מיטן שנאָבל אױסגעקלאַפּט דאָס אײ און בעת די קינדער האָבן נאָכגעזונגען, טו רעדן צו די קינדער פון ישראל', איז זי נהנה געװען פון איר אײגענעם גוב.
אַ האַלב אױסגעטרונקען אײ האָט דער מלמד אָפּגעראַטעװעט.
ער האָט זיך דערמיט געדרײט אין דער ענגער קאַמער װי אין אַ שטײַג.
דאָס אײ איז נישט צו די אױגן, און װוּ דאָס איבעריקע פונעם אײ אַהינצוטאָן האָט ער נישט.
ער האָט אױף אַ װײַלע פאַרגעסן אָן די קינדער בײַם טיש, נאָר געקוקט אױף זײַנע אײגענע הענט װאָס האָבן געהאַלטן דאָס אױפגעפּיקטע אײ און האָט גערעדט מיט אַ קורצן אָטעם, װי ער װאָלט געקומען צו לױפן פון אַ װײַטן װעג:
נישט געהערט געװאָרן! אַזאַ באַנומענע! מילא אַ מענטש, שדים, נישט-גוטע.
אַ הון? ס'אי שלא כּדרכו! פרומעט-לעבן, מ'דאַרף זען עפּעס טאָן!
ס'אײנציקע װאָס פרומעט האָט געקענט טאָן האָט זי געטאָן.
זי האָט פון טאַטנס הענט אַרױסגענומען דאָס אױפגעקלאַפּטע אײ און מיט אײן אױג אַרײַנגעקוקט אין דער אױפגעפּיקטער עפענונג צום פאַרבליבענעם געלכל, װי דאָרט װאָלט זיך געטאָן עפּעס אױסטערלישס.
אַרײַנקוקנדיק אינעם אײ האָט זי געזאָגט צו קײנעם נישט:
מ'דאַרף גײן צום מורה-הוראה פרעגן אַ שאלה.
פון דעם געהערטן האָט כילקע זיך אױפגעקאָכט און אױסגעשריגן אַ דערצאָרנטער
נאַר, סנאָפּ, דער מורה-היראה װעט דיר לײגן אַן אַנדער אײ?
ער האָט דערזען װי די תּלמידים אַרום טיש זענען מיט צעטומלטע אײגעלעך פאַרקוקט אױף אים און אױף דער טאָכטער, װי בײדע שטײען אין דער מיט קאַמער צעטראָגענע איבער דעם צעקלאַפּטן אײ.
אין דער רגע האָט ער זיך אָפּגעפונען און געזאָגט מיט אַ רויִק קול:
װאָס טוט זיך דאָ אױף דער װעלט? בטול תּורה? ! קינדערלעך, זאָגט נאָך אַ מאָל: ױדבר האָט גערעדט ד' אָל צו משה לאמור אַזױ צו זאָגן.
ױשובו, זײ זאָלן זיך אומקערן, ױחנו און זײ זאָלן טאָן רוען, לפני פאַר פּי-החירות פאַר פּי-החירות.
די קינדער האָבן נאָכגעזאָגט, אָבער געפילט האָבן זײ, אַז דעם רבינס קאָפּ איז איצט נישט אין דער מדבר סיני און נישט בײַ דעם װאָלקנזײל בײַ טאָג און נישט בײַ דעם פײַערזײל בײַ נאַכט.
װי די חדר-ײִנגלעך האָבן געפילט אַזױ איז געװען: ער האָט זײ אהײמגעלאָזט פריער און אַלײן האָט ער פאַר זיך קײן אָרט נישט געקענט געפינען.
אַזאַ זאַך איז נאָך נישט געהערט געװאָרן.
ס'איז טאַקע נישט געהערט געװאָרן! אַמאָליקע צײַטן איז די װעלט געװען אַ װעלט.
אַ מענטש איז געװען אַ מענטש און אַ הון איז געװען אַ הון.
און װי אַ הון האָט זיך געלײגט, אַזױ האָט זי איבערגעלאָזן דאָס אײ פאַר איר באַלעבאָס, ער זאָל האָבן אַ ליובונג פאַרן האַרץ און אַ גענעזונג פאַר די אױגן.
הײַנטיקע צײַטן זענען די מענטשן קײן מענטשן נישט און די הינער זענען קײן הינער נישט.
אַ הון זאָל אַלײן אױסטרינקען אַן אײ װאָס זי האָט געלײגט? ! װאָס איז? די װעלט איז געװאָרן הפקר ז!
די מעשה האָט מילקען נישט געלאָזט רוען.
ער האָט בודק געװען די קיטשע װי ער װאָלט זי בודק געװען בײַם מבער חמץ זײַן ערב פּסח.
דאָס מײַז-לאָך האָט ער פאַרשטאָפּט מיט גלאָז און פאַרקלעפּט מיט לײם, כּדי אױך אַזױערנאָך צו פאַרשטעלן דעם װעג פאַר די שדים.
ער האָט געביטן דאָס שטרױ.
ער האָט אָפּגעװאַשן די װײַסע קאַלך-גלינקעס און מיטן װײַסן זיך אױסגעשמירט די באָרד, דעם שפּענצער, די פּלודערן — ער האָט פון דעם קאַלך נישט געקענט אַרױסקריכן.
ער האָט אַרײַנגעטראַכט אין דער זאַך און געהײסן זײַן פרומעטן זי זאָל אױפנײען צװײ קאַפּטערלעך אױף די שנאָבלען פון די הינער, אַז טאָמער װעלן זײ גײן זיך לײגן, זאָלן זײ נישט קענען אױסטרינקען זײערע אײגענע אײער.
כילקע מלמד איז געװען זיכער,
שדים אין דער קיטשע
אַז ער איז דערמיט בײַגעקומען די שדים.
זײ װעלן מער קײן שליטה נישט האָבן, נישט אױף אים און נישט אױף די הינער און נישט אױף זײַן הױז.
מיט די קאַפּטערס אױף די שנאָבלען האָבן די הינער געהאַט עצירות צװײ פעליקע טעג און זײ האָבן אָנגעקװאָקעט אַ חדר פאַר אַ גאַנץ יאָר, אָבער זײַט דעם דריטן טאָג האָבן די צװײ הינער זיך אָנגעהױבן לײגן װי קײן מאָל נישט פריער.
כילקע האָט געשװאָרן, אַז זײערע אײער זענען אַפילו געװאָרן גרעסערע, טונקעלערע, גאָלדיקע, כּמעט אַזעלכע װי עס האָט געלײגט די ערשטע.
דער נצחון פון כילקען איז נישט געװען קײן גאַנצער.
װאָרום באַלד נאָך דער גרױסער פרײד האָט ער געפונען אין דער קיטשע אַן אײ אַ בירכעל, אָן אַ שאָל, נאָר בלױז דאָס הײַטל.
ער האָט דעם בירכעל געהאַלטן אין דער האַנט װי ער װאָלט געװען אַ שלימאַק, אַ לײַבעלע, װײך און פײַכט, נאָר װאַרעם.
צולײגן צו די צעפלאַמטע אױגן קען מען אים נישט, נאָר צו פאַרקנעטן אים אין קאָרנמעל אױף מאַכן געצופּטע פערפל איז ער, דער בירכעל, װי אַלע אײער.
פרומעט האָט גענומען דעם בירכעל אין אירע הענט.
די װאַרעמקײט און די גלאַטיקײט פון דעם הײַטל האָט אױפגעװעקט אין איר אַן אױסטערלישע בענקשאַפט, אַ בענקשאַפט ביז האַרצװײ.
זי האָט מיט די פינגער געגלעט דעם בירכעל און געזאָגט װי צו זיך אַלײן:
אַפילו מען זאָל שנײַדן פון מיר לעבעדיקע שטיקער װעל איך זיך נישט לאָזן אײַנרעדן, אַז אין דער קיטשע זענען נישטאָ קײן שדים.
כילקע מלמד האָט זיך צו גאָרנישט מער געקענט דערטראַכטן.
די מזוזה איז כּשר, די ציצית אין טלית-קטן זענען כּשרע, די ציצית אין זײַן גרױסן טלית זענען כּשרע, אַלץ אין זײַן הױז איז כּשר.
האָט ער אָפּגעמאַכט בײַ זיך, אַז נישט ער האָט באַשאַפן די װעלט און נישט ער דאַרף זיך מישן דערין װי די װעלט פירט זיך.
ס'איז די װעלט פון רבונו-של-עולם, טאָ זאָל ער זי פירן אין זײַנע דרכים.
האָט כילקע פרײַ געלאָזט די צװײ הינער און אין דער קיטשע צוריקגעקערט דאָס האָלץ צו פאַרלײגן אַ פײַער אונטערן דרײפוס.
אײַ, מען װעט בײַ אים װידער צוגנבענען אַ הון? אַז ער-אין-הימל היט די מענטשן, װעט ער אױך היטן זײַנע הינער.
אױסער דעם, צי איז טאַקע עק װעלט? צי װעט אַ גנב האָבן אַ יאַהנדעס צוצוגנבענען אױך אַ צװײטע הון בײַ אַ מלמד, װאָס לערנט מיט ייִִדישע קינדער תּורה?
דאָס מאָל איז כילקע געװען גערעכט.
קײנער האָט דעם זומער נישט געגנבעט בײַ אים אַ הון, און די צװײ הינער האָבן זיך קײן עין-הרע געלײגט װי ער װאָלט בײַ זײ באַשטעלט.
מיט הנאָה האָט ער יעדן טאָג געװישט זײַנע קאַליקע אױגן מיט צװײ װאַרעמע אײער און אַז ער האָט זיך אָנגעזעטיקט מיט זײער װאַרעמקײט, האָבן די קינדערלעך מתיך קאה גערופן
רבי, מיר אױך, מיר אױך!
כילקען איז געװאָרן װאַרעם אַרום האַרץ: ייִִדישע כּשרע קינדערלעך, און ער האָט זײ דערלאַנגט די אײער, אַז אױך זײ זאָלן אױסװישן זײערע כּשרע אײגעלעך.
געהײסן האָט זי חנה, גערופן האָט מען זי כאַנטשע, נאָר נאָך דער ערשטער קימפּעט, װען זי האָט געהאַט צרות מיט אירע בריסטן און פראַדל די הײבאַם האָט זי געראַטעװעט פון די הענט פון שדים, האָט פראַדל געזאָגט:
נישטאָ עפּעס בעסער װי פאַרדרײען דעם נאָמען, ער זאָל זײַן אױסטערליש, װי אַ שטײגער ני-בע ני-מע, אָדער באָרשטש מיט קליסקעלעך.
אַז מענטשן מיט שלעכטע שליפּיעס הערן אַזאַ נאָמען דרײען זײ מיט די נעז װי זײ װאָלטן דערפילט אַ געסראָכע און זײ אַנטלױפן.
זײ קענען מער נישט געבן קײן גוט-אױג.
פראַדל די הײבאַם האָט זיך אױסגעקענט אױף אַלע סגולות און אױף אַלע שמד-שטיק פון שדים און נישטגוטע.
אַפילו יאָקל דער סופר סתם האָט געזאָגט װעגן איר, אַז װען זי װאָלט געקענט כּתיבען אותיות װאָלט זי געקענט מאַכן אַ קמע, אַז משיח זאָל קומען אין דעם זעלבן יאָר.
איז װי נאָר כאַנטשע איז גענעזן געװאָרן, האָט פראַדל געזאָגט אַזױ:
כאַנטשע הײסט זי, אַ מאַטקע איז זי מיטן אײבערשטנס הילף געװאָרן, קען גאָרנישט זײַן בעסערס װי רופן זי כאַטשקע מאַטשקע.
אַז געלע, כאַנטשעס מאַמע, האָט געהערט דעם נאָמען, האָט זי זיך פאַרקרימט װי זי װאָלט געגאַנגען אָפּברעכן, אָדער אַראָפּשלינגען אַ מיגלדיקע זאַך.
דערנאָך האָט זי געזאָגט:
פּראַדלשי, איר'ט זיצן אין גן-עדן.
כאַטשקע מאַטשקע פּאַסט פאַר אַ מאַזעפּע, אַ פאַרזעעניש רחמנא לצלן.
זעט איר שױן — האָט פראַדל צוגעפּאַטשט מיט די הענט — די װעלט איז נישט משוגע.
מען קען נישט זאָגן, אַז מיטן משנה שם זײַן איז כאַנטשע אין גאַנצן אַרױס פון סכנה.
די סכּנה איז געװען אין איר שײנקײט.
אױך אײדער זי האָט חתונה געהאַט איז זי געװען שײן װי די זון אין הימל.
אַזױ װי די װעלט זאָגט, מאַרצעפּאַנעס' און זי װײסט נישט זײער טעם, אַזױ האָבן לײַט געזאָגט אױף כאַנטשעס פּנימל, רײנער אַלעבאַסטער' און נישט געװוּסט װאָס דאָס איז אַזעלכס.
װער עס האָט אַ קוק געטאָן אױף איר, האָט זיך אים געדאַכט אַז אינעװײניק, אין איר פּנימל, ברענען גאָלדענע ליכטעלעך.
אירע בלאָע אױגן — זומערדיק-פרײלעכע װי קאָרן-בלימעלעך, און אירע האָר — װי פון דעם זעלבן גאָלד מיט װעלכן עס זענען אױסגענײט די לײבן און די לוחות אױף אַ ספר תּורה-מענטעלע.
װען זי איז געװען אַ יונג מײדל האָט מען איר שײנקײט אַפילו נישט אָנגעזען, װאָרום כאַנטשע האָט גערן געהאַט צו שפּילן זיך װי אַ ייִִנגל.
כאָטש זי האָט געלערנט אין אַ חדר פאַר מײדלעך, פלעגט זי אָפּנאַרן ציפּע די רביצין, זיך אַרױסמאַכן פון לערנען און לױפן צום חדר פון לײבעלע בילקע זיך שפּילן מיט ייִִנגלעך אין דרױסן.
זי האָט געפּיקט שטײנדלעך פון גומי-ביקסלעך װי ייִנגלעך, מיט שטײנדלעך געמאַכט, קאַטשקעס' אױפן װאַסער און אפילו מיטגעלאָפן צום טײַך מאַכן, נורקעס'.
נאָר בײַם טײַך פלעגט זי בלײַבן שטײן אײנע אַלײן.
די ייִנגעלעך האָבן זיך אױסגעטאָן און אַרײַן אין װאַסער און זי פלעגט בלײַבן שטײן אױפן ברעג.
זי האָט דעמאָלט אױסגעזען װי אַ הינדעלע װאָס קוקט זי צו פונעם ברעג װי אַזױ קאַטשקעלעך גליטשן זיך אױפן טײַך-שפּיגל.
כאַנטשע פלעגט אַהײמקומען אַן אײַנגענורעטע מיט אַ פאַרמאַזשעט פּנים װי זי װאָלט אַרױס פון אַ לײם-גרוב.
ס'האָבן נישט געהאָלפן די װאָרענישן פון טאַטע-מאַמע, אַז אַזאַ שלומפּערקע װי זי מיט אַ פאַרפּאַטשקעט פּנים װעט נישט קריגן קײן חתן.
אפילו אורקעס הונט װיל נישט חתונה האָבן מיט אַ שטיק סאַזשע.
װי די גאַנצע װעלט בײַט איר געשטאַלט װען עס קומט אָן דער שבת, און װי די ערב-שבתדיקע זון װאַשט אָפּ די װאָך פון אַלע אירע קױטיקײטן, אַזױ פלעגט זיך כאַנטשע ענדערן װען די מאַמע האָט זי אױסגעצװאָגן לכבוד
כאַטשקע-מאַטשקע
שבת און זי האָט זיך אָנגעטאָן אין אַ יום-טובדיק קלײדל.
אפילו די זון האָט זיך שױן דעמאָלט געהאַט געזעצט האָט כאַנטשע אױפגעהאַלטן איר שען אין הױז.
און אַז די זון איז שױן געהאַט אין גאַנצן פאַרגאַנגען האָט די ליכטיקײט פון כאַנטשעס פּנים באַלױכטן יעדעס װינקעלע.
בײַם בענטשן די שבת-ליכט האָט געלע געבעטן בײַם אָב הרחמים, װאָס זיצט אין זיבעטן הימל, ער זאָל באַשירעמען איר קינד פון גאָרן בײז און פונעם שלעכטס, װאָס קומט פון מענטשלעכע אױגן.
אַז ס'איז געקומען די צײַט, כאַנטשע האָט געפונען איר באַשערטן און פאַר דער חופּה האָט מען זי געפירט אין דער מקװה, האָט פּערעלע די טיקערין געזאָגט, אַז אַזאַ לײַב װי עס האָט די כּלה האָט זיך נאָך אין איר לעבן נישט געזען, סײַדן חוה אין גן-עדן.
אַז כאַנטשע האָט אין דער האַנט פון דער טיקערין אַרײַנגעלײגט חי גראָשן, האָט פּערעלע געזאָגט װי אַ סוד, קוקנדיק מיט צעטומלטע אױגן אױף אירע בריסטן:
הערסט, טאָכטערשי, זאָלסט דײַן שײן לײַב נישט אָפּדעקן אַפילו פאַר דײַן מאַן.
ס'איז סכּנת נפשות.
כאַנטשע האָט אַ ציטער געטאָן װי עמעצער װאָלט צוגעלײגט צו איר לײַב אַ גלײִקע קױל.
זי האָט זיך דערשראָקן נישט פון דעם װאָס זי האָט געהערט, נאָר פון דעם װי די טיקערין האָט מיט זשעדנעקײט געקוקט אױף אירע ראָז-צעװאַרעמטע בריסטן מיט די אױפגעפלאַנצטע ברױנע װאָרצלען.
זי האָט געפילט פּערעלעס אױגן אַפילו אױך שפּעטער און זי האָט דערװעגן מיט שרעק דערצײלט איר מאַמען.
געלע האָט אױסגעשפּיגן דרײַ מאָל און געזאָגט דעם שפּרוך: זאַלץ אין די אױגן, פעפער אין דער נאָז און אַ נאָדל אין האַרץ.
דײַן שלעכטער בליק זאָל נאָר קומען צו דיר צוריק, און זי האָט נאָך אַ מאָל אױסגעשפּיגן דרײַ מאָל.
אונטער דער חופּה האָט כאַנטשען געטרײסלט.
אין די שלײפן האָט איר געהעמערט װי זי װאָלט חלילה געװען פאַרבײַ.
זי האָט נישט געװוּסט װאָס אַרום איר טוט זיך.
אַלץ איז איר געװען אױסטערליש פרעמד און אַלץ װאָס זי האָט געטאָן האָט זי געטאָן אָן איר אָנטײל.
מאַמע, עס איז מיר אַזױ.
איך װײס נישט.
האָט זי זיך שטיל געקלאָגט.
די מאַמע, פול מיט שרעק, האָט זי באַרויִקט:
טאָכטערשי, אַזױ איז מיט אַלע כּלות אין אַזאַ שעה.
עס װעט דיר אם-ירעה-השם איבערגײן און עס װעט דיר װױלגעפעלן.
ס'איז נישט איבערגעגאַנגען.
כאַנטשע האָט נישט געפילט קײן טעם אין דער גילדענער יױך און אױסטערליש קאַלט איז איר געװען צו זיצן נעבן איר מאַן, װאָס האָט געזוכט און נישט געפונען איר בליק.
עס האָט איר געצױגן צום געלעגער װי עס ציט אַ קראַנקן.
טאַטע-מאַמע פון בײדע צדדים האָבן זיך געשושקעט.
די מאַמעס האָבן באַהאַלטענערהײט אַז פרעמדע אױגן זאָלן נישט זען, געבראָכן זיך די פינגער פון די הענט.
פון דעסטװעגן האָט געלע געפונען אַ שטיקל טרײסט אין דעם װאָס עס איז שױן נאָך דער חופּה — אַז געלױבט זאָל זײַן דער הימל פאַר זײַנע חסדים.
און פּונקט אַזױ האָט דעם חתנ'ס מאַמע נישט געקענט נעמען קײן לעפל װאַרעמס אין מױל אַרײַן פון קלעמעניש און נאָכטראַכטעניש װאָס דאָס אַלץ װאָס עס געשעט מיט דעם יונגן װײַבל געשעט שױן נאָך דער חופּה.
פאַר דער חופּה האָט מען אַ ברירה, מען לײגט אָפּ, מ'זעט, מ'איז זיך משאול עצה.
איצט — נאַ דיר!
רחמיאלטשע, דער חתן, האָט נאָך אונטער דער חופּה געזען, אַז כאַנטשע איז פאַרענדערט.
אַז ער האָט איר דערלאַנגט דעם בעכער װײַן, זי זאָל טועם זײַן פון אים, איז איר פּנים געװען בלאָלעך װי זי װאָלט געפרירט, אירע אױגן האָבן געגלאַנצט מיט פיבער און איר האַנט האָט געציטערט.
זי איז נישט געװען די װאָס ער האָט אין פריערדיקע מאָלן געזען.
בײַ יעדעס מאָל װי ער האָט זי געזען איז זי אים געװאָרן נענטער און נענטער, ביז זי איז אים אַרײַן אַזױ טיף אין האַרץ אַז ער האָט געטראַכט װעגן איר מיט זיסן װײטאָק.
אַז טאַטע-מאַמע האָבן בײדע באַגלײט צו לײגנספירן און זײ זענען געבליבן מיט זיך אַלײן אין דער קאַמער, האָט רחמיאלטשע זיך דערפילט פאַרלױרן.
ער האָט פּלוצים באַקומען רחמנות אױף זיך און אױך אױף כאַנטשן.
ער האָט נישט געװוּסט װאָס צו זאָגן און צום סוף געראָגט שטיל און װי פאַרשעמט:
דאַרפסט זיך נישט שרעקן פאַר מיר.
זי האָט צו אים אױפגעהױבן אירע פאַרנעפּלטע אױגן און געזאָגט פונקט אַזױ שטיל װי ער, װי אַ װידערקול פון זײַנע װערטער: פאַר װאָס זאָל איך זיך שרעקן מיט דיר? איך װײס נישט װאָס עס געשעט מיט מיר.
איך װײס האָט ער אָן זיכערקײט אױפגעהױבן די האַנט און זי צוגעלײגט צו איר שטערן.
זי האָט געמורמלט:
כאַטשקע-מאַטשקע
מ'האָט מיר געגעבן אַ גוט-אױג.
איך װײס האָט ער װידער געזאָגט.
אױף צו מאָרגנס אין דער פרי, אַז בײדע מאַמעס האָבן זי אָפּגעװאַרט בײַ דער טיר פון דער קאַמער פון דעם יונגן פּאָר פאָלק איז מאַנטשע נישט אַרױס פון בעט.
זי האָט דעם קאָפּ פונעם קישן נישט געקענט אױפהײבן.
אַז די מאַמעס האָבן געזען װי פאַרטראָגן זי איז און אַז אירע אױגן זענען פאַרװאָלקנט װי ערב אַ געװיטער, איז געלע, אָן אױסצורעדן אַ װאָרט, געלאָפן צו פּערעלע דער טיקערין און זי געבראַכט צו כאַנטשעס בעט.
מיט בײדע הענט האָט זי אָנגעװיזן אױף כאַנטשן און אָן שהיות אַרױסגעפּראַלט
פּערעלע, האָסט געגעבן מײַן קינד אַ גוט-אױג און צעשטערט אונדזער שמחה.
האָסט אונדז אַ גרױסע בראָך אָפּגעטאָן!
די טיקערין האָט זיך אײַנגעשרומפּן, פאַרשנירלט איר דינע ליפּעלעך און קוקנדיק אױף די זײַטן, װי זי װאָלט זיך געװאָלט אַרױסמאַכן, געזאָגט:
געלע-לעבן, איר קענט דאָך מיך נישט פון הײַנט, איך װעל אָפּטאָן אַזאַ זאַך? !
געלע האָט זיך אָפּגעטרײסלט:
מײַן כאַנטשע האָט מיר נאָך נעכטן אַלץ דערצײלט.
הלװאי װאָלט איך דיך נאָך נעכטן פאַר דער חופּה אַהערגעשלעפּט, װאָלט איך פאַרשפּאָרט.
װײ איז מיר.
איז װאָס אַז איך האָב געזאָגט? — האָט פּערעלע אָנגעהױבן קומען צו זיך — יעדע כּלה װאָס שטײט פאַר מיר נאַקעט זאָג איך, אױב זי האָט װאָס אױסצובאַהאַלטן פון אַ גוט-אױג.
געלע האָט פאַרלױרן ס'געדולד.
זי האָט אָנגעכאַפּט די טיקערין בײַ דער האַנט און זי אַ צי געטאָן צו כאַנטשעס געלעגער.
,איך באַפעל דיר — האָט זי אױסגערופן — זאָלסט אָפּשפּײַען דרײַ מאָל און זאָגן דעם שפּרוך, מײַן שלעכטער בליק זאָל קומען צו מיר צוריק און דאָס שלעכטס ושס איך האָב געטראַכט זאָל נישט װערן געדאַכט.
פערעלע האָט זיך װידער אַמאָל אײַנגעשרומפּן און זיך געװערט:
פאַר װאָס זאָל איך נעמען אױף זיך אַזאַ זינד אַז איך האָב אַ כּשרע כּלה געגעבן אַ גוט-אױג? פאַר װאָס קומט עס מיר? זאָל עס מיר געשען װאָס איך װינטש דאָס יונגע װײַבל זאָל עס!
פון דעסטװעגן איז זי װיליק געװאָרן, זיך באַרוּיִקט און געזאָגט דעם שפּרוך אַזױ װי געלע האָט געװאָלט.
נאָר אַז נאָכן אָפּשפּײַען דרײַ מאָל האָט פּערעלע זיך אַריבערגעבױגן איבערן בעט אַ קוש צו טאָן כאַנטשן אין שטערן, האָט געלע זי אַװעקגעריסן אױף צוריק:
ניטע, חלילה! מ'טאָר נישט!
די זעלבע נאַכט איז רחמיאלטשע געקומען צו כאַנטשען מיט אַ פאַרשפּעטיקטן מעסלעס װי קײן מאָל גאָרנישט.
אין דער פרי האָבן די מחותניתטעס איר געװוּנטשן, מזל טוב, מיט מזל זאָלן מיר אַלע לעבן' און זי האָט געלױכטן װי די זון אין הימל.
פון יענעם טאָג אָן האָט זיך כאַנטשע נאָך מער צעבליט װי ביז דעמאָלט.
אלא װאָס דען? אַפילו איר אײגענער מאַן האָט מורא געהאַט זיך אָנצוזעטיקן מיט איר מראה, כּדי איר נישט צו געבן אַן עין-הרע.
די מאַמע געלע האָט געזאָגט: ס'טשעפּעט זיך צו איר.
דעריבער האָט יעדער, װאָס האָט זי אָנגעקוקט געמוזט דרײַ מאָל בלאָזן אױף איר און אָפּשפּײַען.
דאָס גאַנצע הױז האָט געבלאָזן און אָפּגעשפּיגן אױף איר מיט דעם שפּרוך אױף אַלע װיסטע פעלדער און װעלדער.
און װי זי האָט געבליט, אַזױ האָט זי זיך נאָך מער צעלױכטן װען די מאַמע געלע האָט אָנגעזאָגט די בשורה, אַז דער רבונו-של-עולם האָט זיך געמיט און כאַנטשע שװאַנגערט.
זײַט דער דאָזיקער בשורה איז פון כאַנטשען געװאָרן כאַנטשעלע און כאַנטשקעלע און די מאַמע האָט איר מער נישט געלאָזט אַרױסשטעלן אַ פוס אין דרױסן.
אַז ס'האָט זיך געשטעלט דער זומער און אין שטעטל אַרײַן זענען אױף מאַנעװרעס אָנגעקומען זעלנער מיט זײערע פערד און ביקסן, מיט זײערע שװערדן און האַרמאַטן און מיט זײער זעלנעריש לאַכן, האָט שױן כאַנטשע אױך די נאָז נישט געקענט אַרױסשטעקן פון פענצטער צו כאַפּן אַ ביסל פרישע לופט., ראַנטשעלע, גײ נישט'; , כאַנטשעלע גיב אַכטונג'; , כאַנטשעלע חלילה' — װי זי װאָלט געװען אַן אײדל און זעלטן געפעס קײנער זאָל עס נישט אָנרירן.
דער טאַטע האָט געזאָגט, אַז אַזױ טאָר מען נישט.
ס'איז נישט קײן ייִִדישער שטײגער.
אין די געשעפטן פון דעם רבונו עולם דאַרף מען זיך נישט אַרײַנמישן.
ער באַשטימט װאָס און װען און מיר לױבן אים דערפאַר, װעט ער אױך באַשירעמען כאַנטשען, זי זאָל האָבן אַ לײַכט טראָגן און אַ לײַכט האָבן.
צי קען אַ מענטש פאַרשטעלן דעם דאַך? צי קען מען מענטשן
טרײַבן פון דער טיר? װאָס עס איז באַשערט, און נאָר גוטס זאָל זײַן באַשערט, קומט עס אין שטוב אַרײַן.
און דאָס װאָס איז דערנאָך געשען איז געקומען אין שטוב אַרײַן.
די װעלט האָט געװוּסט, אַז ס'איז געקומען מיט פײַװישן, דעם מוהל.
די מעשה איז געװען אַזױ:
צו די נײַן חדשים איז כאַנטשע געלעגן געװאָרן מיט אַ ייִִנגל.
פראַדל די הײבאַם האָט צוגעהיט אַרום דעם בעט פון דער קימפּעטאָרין זאָל זײַן אַ מחיצה פון לײַלעכער.
דעם לײַלעך האָט מען אָפּגעדעקט נאָר װען ס'איז געקומען אַ חדר ייִִנגלעך צו לײענען קריאת שמע פאַרן װױל פון דער געװינערין, קײַן פרעמד אױג פון אַ דערװאַקסענעם מאַנצביל, צי פון אַ פרעמדער אשה האָט די מאַמע צו כאַנטשעס בעט נישט צוגעלאָזט.
אַכט טעג נאָכן ברית איז פײַװיש דער מוהל געקומען איבערװיקלען דאָס עופעלע און דאָס קינד האָט פון װײטאָק געשריגן, װי מען װאָלט עס שלעכטס געטאָן.
קײַן טראָפּן קידוש-װײַן צו פאַרשבּורן עס האָט ער אונטער דער האַנט נישט געהאַט.
האָט פײַװיש געזאָגט צו דער קימפּעטאָרין:
גיט אים די ברוסט.
ער איז אַ זכר, די ציצקע װעט אים אײַנשטילן.
האָט כאַנטשע צעעפנט דעם בוזעם אָנצוזײגן דאָס עופעלע.
װי פײַװיש האָט דערזען סאַנטשעס ברוסט, אַזױ איז ער געבליבן שטײן אַ פאַרכּישופטער, נישט צו רירן זיך פון אָרט, װי זײַנע אױגן און הענט און פיס װאָלטן אין דער אותו רגע צוגעבונדן געװאָרן צו איר לײַב.
מאַנטשע האָט דאָס דערזען ערשט דעמאָלט װען זי האָט דערפילט אַ שטאָך אין דער ברוסט, װי עס װאָלט געװען אַ שטאָך מיט אַ נאָדל.
האָט זי פאַרשטעלט איר אַנטנאַקעט לײב מיט דער האַנט.
פײַװיש איז נאָך אַלץ געשטאַנען אַ געבונדענער.
ער איז געװען אַן אָרנטלעכער יונגערמאַן, פײַװיש.
שױן דרײַ יאָר װי ער איז עוסק אין זײַן אמנות װי אַ מוהל.
יעדעס מאָל װי אים קומט אױס צו קוקן אױף דער נאַקעטער ברוסט פון אַ יונגער מוטער, אַזױ זעט ער די ברוסט װי אַ װײַסע טױב.
נאָר דאָס מאָל איז ער נכשל געװאָרן, אָדער אפשר האָט אים אַ כּוח, װאָס ער האָט פריער נישט געװוּסט װעגן אים, אים מכשיל געװען? אַז ער האָט דערזען כאַנטשעס ברוסט, איז װי פון איר בעט װאָלט אַרױסגעשײַנט אַ קלײנע ליכטיקע, פרילינגדיקע זון, װאָס ציט צו זיך װי עס ציט די זין אין הימל, און מען װיל אין איר אײַננורען דעם קאָפּ און זיך אָנזעטיקן מיט אירע ריחות.
און אַז עפּעס אַ באַהאַלטענער כּוח האָט אים מכשיל געװען האָט ער געזען דערין, װאָס װען ער איז געשטאַנען װי
אַ געבונדענער מיט די אױגן אײַנגעקוקט אין דער ברוסט, האָט ער אָן זײַן װיסן געמורמלט די ברכה, בורא מיני בשמים' פון די ברכות הנהנין.
צום ערשטן מאָל האָט כאַנטשע פאַרהױלן פון איר מאַמען אַז אַ פרעמדער מאַנצביל האָט געגלאָצט אױף איר האָקעט לײַב מיט פרומער גלוסטעניש.
זי האָט עס פאַרהױלן אפשר דערפאַר װײַל דאָס פּנים פון דעם יונגן מוהל איז בשעת מעשה געװען קינדיש און גוטגינציק און עס האָט איר װױלגעפעלן.
אָדער אפשר האָט אַ כּוח, װאָס זי װײסט נישט דערװעגן אים, איר אונטערגעזאָגט, אַז נישט אַלץ דאַרף מען דער מאַמען דערצײלן? װער קען זיך דען פונאַנדערקלײַבן אין די סכּנות, מיט װעלכע אַ יונג װײַב איז אַרומגעװעבט?
דאָס שטעכל אין דער ברוסט װי מיט אַ נאָדל, װי דעמאָלט װען פײַװיש האָט געקוקט אױף איר לײַב, איז אָפט צוריקגעקומען.
זי האָט זיך גאָרנישט געמאַכט דערפון.
אָבער נאָך אַ צװײ חדשים פון געבן דעם עופעלע צו דיגן פון דער ברוסט, האָט זי דערפילט אַ שאַרפן װײטאָק, װי דאָס קינד װאָלט אירע בריסט-װאָרצלען געביסן מיט צײנדלעך, װאָס עס האָט נאָך נישט געהאַט.
פון טאָג צו טאָג איז דער װײטאָק געװאָרן שאַרפער און זי האָט באַקומען דאָס געפיל, אַז איר עופעלע װיל איר אָפּבײַסן די װאָרצלען.
האָט כאַנטשע געװײנט פון װײטאָק און געבעטן די מאַמע זאָל געפינען אַן אַם װאָס זאָל געבן איר קינד די ברוסט.
האָט געלע געזאָגט, אַז אױב אירע, כאַנטשעס, בריסטן זענען פולע און קװאַליקע און דאָס פּיצעלע װעט זײגן פון אַ פרעמדער ברוסט, װעט איר חלילה די מילך געזעצט װערן און פון דעם — נישט געדאַכט זאָל עס װערן װאָס עס קען אַרױסקומען.
נאָר סײַ װי האָט כאַנטשע מער נישט געקענט געבן איר קינד די ברוסט.
די װאָרצלען אירע האָבן געבלוטיקט און װײ געטאָן װי מען װאָלט זײ געברענט מיט אַן אָנגעגליטן אײַזן.
װעלװל פעלדשער האָט אױף כאַנטשעס בריסטן אױסגעשמירט אַלע זײַנע זאַלבן.
און אַז ער האָט מער נישט געהאַט מיט װאָס צו שמירן, האָט ער געעצהט די בריסטן פּסלען מיט השתּנה.
דערנאָך האָבן װײַבער געעצהט צעמאָלן קרײַטעכצער פון די קרײַטעכצער אױפן טײַך-ברעג, אָדער צולײגן אָנגעברענטן ציבל, אָנגעקלאַפּטן טאַטאַראַק — ס'האָט נישט געהאָלפן.
צום סוף האָט זיך אַרײַנגעשטעלט פראַדל די הײבאַם מיט אַ טענה פאַר װאָס מען האָט איר נישט געזאָגט די ערשטע.
שױן ברוד-השם דרײַסיק יאָר װי זי נעמט אָפּ קינדער.
װאָס אַלץ אירע אױגן האָבן געזען װאָס עס
כאַטשקע-מאַששקע
געשעט מיט בריסטן פון קאָרמענדיקע מאַמעס, זאָל עס נאָר אױסגײן צו אַלע װיסטע פעלדער און װעלדער.
װאָס אַ שטײגער קען װעגן אַזױנע מיני זאַכן װיסן װעלװל פעלדשער, אַ מאַנצביל, װאָס רײַסן צײן און שטעלן באַנקעס איז אַלץ װאָס ער קען? זאָל האָר געלע זאָגן אײן װאָרט װעט זי, פראַדל, באַװײַזן װאָס זי קען.
האָט געלע געזאָגט:
פראַדלשי, איך װעל דיך אָפּגילטן פאַר ראַטעװען מײַן כאַנטשעלען.
כאָטש פראַדל אַלײן האָט בײַ די ערשטע געבורטװײען פון מאַנטשען געזאָרגט אַז אַרום איר בעט זאָל אױפגעצױגן װערן אַ מחיצה פון לײַלעכער, האָט זי געפרעגט װי זי װאָלט גאָרנישט געװוּסט:
געלעשי, צי בעת כאַנטשעס קימפּעט זענען אױף אַלע טירן און פענצטער געװען אױפגעהאָנגען, שיר המעלותן', אָדער חלילה נישט?
געלע װאָלט געשװאָרן, אַז יאָ, נאָר אױב פראַדל פרעגט אַזאַ שאלה, איז זי שױן נישט אַזױ זיכער.
מסתמא — יאָ.
װאָרום זי האָט אַלײן באַצאָלט געצלען, דעם שמש פון בית-מדרש, ער זאָל אױפהענגען, שיר המעלותן' אױף דער מחיצה, אַרום דער קימפּעטאָרינס בעט, אױף די פענצטער און טירן און װי נאָר אַן עפענונג.
פון דעסטװעגן װעט זי לױפן אים איבערפרעגן.
איז געלע געלאָפן צום שמש מיט אַ ספק אין איר האַרץ.
און װי זי איז געלאָפן אַהין מיט אַ ספק, אַזױ איז זי צוריקגעקומען מיט אַ ספק.
געצל האָט געזאָגט, אַז ער האָט דעמאָלט אױפגעהאָנגען אַ, שיר המעלות' אַפילו אױפן פּיעקאָליק און אַפילו אױף דער קאַפּע איבער דער קיך צום קױמען, װאָרום בעװנותינו הרבים קריכן אַרײַן די שדים און נישט-גוטע און די אַנדערע משחיתים, נישט געדאַכט זאָלן זײ װערן, אױך דורכן קױמען.
נאָר װער קען קאַװירן, אַז די חדר-ײִנגלעד, װאָס זענען געקומען לײענען, קריאת שמע' בײַם בעט פון דער געװינערין, האָבן נישט אַראָפּגענומען אַ, שיר המעלות' פון דאַנען און פון דאָרט? װער קען קאַװירן? הײַנטיקע צײַטן זענען דאָך לא עלינו גאָר אַנדערע קינדער װי אַמאָל — עכברושן, שקצים, צעלאָזענע, קונדײסים און.
און.
נישט געשטראָפט זאָל מען װערן פאַר די רײד װאָס פון דעם אלעמען קומט אַרױס.
פראַדל האָט פאַרלײגט די הענט אױף די באָקעס מעשה באַלעבאָסטע און געזאָגט:
דאָס װאָס כ'האָב געטראַכט, געלעשי — נישט-גוטע.
דורכן קױמען צי דורך אַן אַנדער אָפּגעדעקטן לאָך זענען זײ געקומען און זיך צוגעכאַפּט צו
כאַנטשעס בריסטן.
מײַנע אױגן זאָלן מער נישט זען װאָס זײ האָבן שױן געזען פון יענע לײַט.
און פראַדל האָט װײטער געזאָגט אַז אַבי זי װײסט שױן װאָס און װען, איז נישט קײן מאַלעיר.
זי, װאָס נעמט אָפּ קינדער אַפילו זײ גײען זײַטיק, אָדער מיט אױסגעדרײטע קעפּלעך, אָדער מיט פאַרטשעפּעטע פיסלעך, זי האָט שױן אירע פאָרטלען װי אַזױ צו פאַרטרײַבן די נישטגוטע פון כאַנטשעס בריסטן.
זי האָט די אַלע סגולות איבערגענומען פון איר מאַמע עליה השלום, װאָס איז אױך געװען אַ הײבאַם און די מאַמע, אַ ליכטיקן גן-עדן זאָל זי האָבן, האָט זײ איבערגענומען פון דער באָבען, װאָס איז געװען אַ פירזאָגערין אין דער װײַבער-שול.
איז פראַדל געלאָפן צו געצל שמש מיט דעם אימפּעט פון שליחות מצװה און אים באַפױלן ער זאָל פון ארון-קודש אין בית-מדרש אַראָפּנעמען אַ פּאָר הושענאס, װאָס הושענא-רבה װאַרפט מען זײ דאָרט אַרױף נאָכן אָפּשלאָגן זײ.
אַ סגולה? אַ סגולה? האָט געצל געפּרוּװט טרעפן.
נײן, צו מאַכן אַ צימעס האָט פראַדל אים אָפּגעפּטרט און דער שמש האָט פאַרשטאַנען, אַז זי טאָר נישט אױסזאָגן.
פון דעסטװעגן, כאָטש ער װײסט צו װאָס און צו װען, דערװאַרט אים דאָ אַ גרױסע מצװה.
און פאַר אַ מצװה איז געצל שמש גרײט אױסצוטרעטן די שטיװל.
האָט ער זיך געפעדערט, געבראַכט פון ערגעץ אַ לײטער און אױף אים ארױפגעשטיגן צום ארון-קודש װי ער װאָלט אַרױפגעשטיגן צום גן-עדן צו די צדיקים.
ער האָט געלאַסן געהױבן אַ פוס, זיך אַ הײב געטאָן מיט בּװנה אױף אַ שטאַפּל און װידער געלאַסן און מיט כּװנה געהױבן אַ פוס.
אין דער הײך איז אים ליכטיק געװאָרן פאַר די אױגן: עס זענען דאָרט געלעגן פאַרטרוקנטע הושענאס פון אַ סך יאָרן.
דער שטױב און דאָס שפּיײַועבעכטס האָט זײ פאַרדעקט מיט אַ גרױען צודעק.
אַ גאַנצער אוצר! אַזױ פיל סגולות! אַזױ פיל מצװת!
פראדלשי — האָט ער אַראָפּגעפרעגט פון איבערן ארון-קודש — װיפל זאָל איך זײ דיר געבן? דרײַ? פיר?
װאָס זשאַלעװעסטו? גיב מיר אַראָפּ אַ גאַרשטש — האָט זי אױפגעהױבן די האַנט צו אים אין דער הײך.
האָט געצל אָנגענומען אַ גאַרשטש הושענאס און זײ געפּרוּװט אָפּפילען פונעם שטױב.
האָט פראַדל זיך צעשריגן װי ער ואָלט זי געגאַנגען אָפּשעכטן:
כאַטשקע-מאַטשקע
געצל, מײַנע שונאים זענען אַראָפּ פון זינען? װער פּילעט עס אָפּ הושענאס? ניטע, געצל, פילע זײ נישט אָפּ.
ס'ט אַרױסקלאַפּן פון זײ דעם גאַנצן כּוח.
מיט די הושענאס אונטער דער פאַטשײלע, קײן פרעמד אױג זאָל זײ חלילה נישט זען, איז פראַדל צוריקגעקומען צו כאַנטשעס בעט.
זי האָט זיך צעפּאָרעט װי זי װאָלט געגאַנגען אָפּנעמען אַ קינד.
געלעשי, בלאָז מיר אױף דאָס פײַער אונטערן דרײפוס; , גכאַנטשעלע צעשפּיליע דעם בוזעם.
דער אײבערשטער װעט העלפן! .
בײַם זשאַרענדיקן דרײפוס האָט פראַדל אָנגעצונדן צװײ הושענאצװײַגלעך, געװאַרט זײ זאָלן זיך פונאַנדערברענען, דערנאָך זײ פאַרלאָשן, פון זײ זאָל אױפגײן בלױז אַ רױך.
מיט די צװײ רױבנדיקע װערבעצװײַגלעך האָט זיך פראַדל פרום דערנענטערט צו כאַנטשן און מורמלענדיק דעם שפּרוך האַשאָנאָ, האַשאָנאָ האָט זי באַרײכערט די אָנגעשװאָלענע בריסטן, באַװױגן די צװײַגלעך אַהער און אַהין.
די רױך-װאָלקנדלעך האָבן זיך געװיקלט, געװיקלט.
פראַדל האָט געבלאָזן אױף דעם זשאַר פון די צװײַגלעך אונטערן רױך.
כאַנטשע האָט זיך געצױגן צום רױך מיט אירע בריסטן, געזוכט אַ גענעזונג און זי האָט געפילט אַן אױסטערלישע דערלײַכטערונג פונעם ביטערלעכן ריח, װאָס האָט דערגרײכט צו אירע נאָזלעכער.
זי האָט דעם ריח אַרײַנגאָטעמט אין זיך.
אױף צו מאָרגנס איז פראַדל װידער געקומען, איבערגעחזרט דאָס זעלבע מיט דעם רױך פון די טרוקענע װערבע-צװײַגלעך און געפליסטערט דעם שפּרוך האַשאָנאָ, האַשאָנאָ.
און אױך דאָס מאָל האָט מאַנטשע געפילט װי דער רױך פאַרשיכּורט זי און אירע װײטאָקן.
זי האָט געפילט די גענעזונג.
און אַז די סגולה פון פראַדל האָט געפּועלט, האָט זי נצחונדיק געזאָגט
איצט, טאָכטערשי, ביסטו באַפרײַט פון די װאָס האָבן דיר שלעכטס געטאָן.
איר הערט, געלעשי, אַלע בעטן דאָך, אַז אױב אַ מױד זאָל זי כאָטש זײַן אַ שײנע, נאָר איך זאָג אײַך, אַז שײנקײט דאַרף מען באַהאַלטן װי אַן אוצר, די אָנשיקענישן זאָלן נישט װיסן פון איר געבײן.
דעריבער זעט
* האַשאָנאָ, האַשאָנאָ — הושע נא, הושע גא — דערלײז נאָר, דערלײז נאָר.
משנה כאַנטשעס נאָמען, אַז די נישטגוטע זאָלן נישט װיסן פון זײער לײַב און לעבן.
כאַנטשע הײסט זי, אַ מאַטקע איז זי, זאָל כאַטשקע מאַטשקע זײַן אין אַ מזלדיקער שעה!
כאַנטשעס בריסטן זענען פאַרהײלט געװאָרן, װי די מחלה װאָלט אַועקגענומען געװאָרן מיט דער האַנט.
איר לײַב האָט װידער געלױכטן װי די זון אין הימל און געלע האָט מסכּים געװען, אַז פאַר פרעמדע אױגן זאָל מען איר טאָכטער רופן כאַטשקע האָטשקע, װאָס אַז מ'האָט דעם נאָמען געהערט האָט מען געמײנט מען רעדט װעגן אַ מאַזעפּע.
שדזשע גנבזם
איו בין דעמאָלט אַלט געװען אַ יאָר אַכט, און אפשר נײַן, װען גנבים האָבן זיך אַרײַנבאַקומען אין אונדזער הױז און אַרױסגעגנבעט דאָס װעש.
איך זאָג: , גנבים האָבן זיך אַרײַנבאַקומען און אַרױסגעגנבעט'.
ס'איז נישט אין גאַנצן ריכטיק.
קײנער פון די שטוביקע האָט די גנבים נישט געזען און קײנער האָט נישט געהערט זײ זאָלן האָבן געעפנט דעם אַלמער און מיט זײערע אײגענע הענט האָבן געגנבעט.
זעלטן איז עמעצער פון די שטוביקע נישט געװען אין הױז, סײַדן ראש השנה און יום כפּור װען אַפילו קלײנע קינדער געפינען זיך אין שול.
אָבער ראש השנה, צי יום כפּור, װעט אַ ייִִדישער גנב נישט גײן אײַנשטעלן דאָס לעבן אױף צו גנבענען.
אין דעם זעלבן יאָר װאָלט ער זיכער געשטאָרבן.
װאָס פאַר אַ נוצן װעט ער האָבן פון לײַלעכער און פּערענע-ציכן אױב ער װעט אין דעם זעלבן יאָר שטאַרבן? סײַדן אױף תּכריכים.
נאָר סײַ װי איז די גניבה, אָדער דאָס נעלם װערן פונעם װעש געשען נאָך הושענא רבה.
דעמאָלט איז שױן נאָך אַלעמען: ס'איז שױן נאָך ראש השנה, װען עס װערט פאַרשריבן װאָס עס װעט געשען מיטן מענטש במשך פונעם יאָר: ס'איז שױן נאָך יום כפּור, װען דאָס פאַרשריבענע איז שױן געחתמעט געװאָרן, און ס'איז שױן נאָך הושענא רבה, װען דער הימל האָט זיך געשפּאָלטן און יעדנס קװיטל איז אַראָפּגעפאַלן אױף דער ערד.
אײף דער טיר און אױף די פענצטער האָט דער טאַטע נישט געפונען דעם מינדסטן צײכן עמעצער זאָל זיך האָבן אַרײַנבאַקומען אין הױז נישט דורך דער אָפענער טיר װי אַלע מענטשן.
די דאָפּלטע פענצטער זענען
שױן געװען פאַרקלעפּט אױפן װינטער.
צװישן די פענצטער האָט די מאַמע אױסגעלײגט װאַטע און אױף דער װײַסער װאַטע אױסגעשיט דינע לאָקשעלעך פון גרינעם זײַדפּאַפּיר מיט רױטע מגן-דודלעך, זײ זאָלן אין די פרעסט דערמאָנען גראָז און בלימעלעך.
װאָס שײַך דער טיר פלעגט זי אױף בײַנאַכט פאַרשפּאַרט װערן מיט אַ הילצערנער שטאַבע — נישט אַזױ אָפּצוהיטן דאָס הױז פון גנבים װי כּדי דער װינט זאָל נישט טרײסלען די טיר אין די נעכט און נישט שרעקן די קינדער אין זײער שלאָף.
אױך די טיר פונעם אַלטער איז אַלע מאָל געװען פאַרשלאָסן און דער שליסל איז געלעגן אױבן, אױפן אַלמער.
די טיר איז נישט געװען אױפגעריסן און דער שליסל איז געלעגן װי ער ליגט אַלע מאָל.
איז די מעשה מיט דער גניבה געבליבן אַ רעטעניש, װאָס די מאַמע האָט זיך אױסגעהיט װעגן אים צו רעדן.
דערפאַר האָט דער טאַטע, כּדי זיך צו רײצן מיט דער מאַמען, איר דװקא יאָ געזאָגט דאָס װעגן װאָס זי האָט זיך אױסגעהיט צו רעדן — אַז אין דער גניבה שטעקן די הענט פון יענעװעלטיקע לײַט.
און ער האָט געחוזקט.
דער טאַטע האָט נישט געגלױבט אין שדים, רוחות, קאָשעצן, װילקאָלאַקס, לאַנטוכס און װי זײ הײסן דאָרט.
ער האָט געטענהט, אַז די גלױבענישן אין יענע ברואים זענען איבערבלײַבענישן פון מיטלאַלטער, װילדע אײַנרעדענישן און זאַבאַבאָנעס.
ער האָט אונדז, די קינדער, געלערנט מיר זאָלן זיך נישט צוהערן צו די אַלע נאַרישקײטן און אײַנגלײבענישן.
טאָמער װעט זיך אונדז אַ מאָל אױסדאַכטן, אַז שדים, צי אַנדערע ברואים שטעלן זיך אונדז אין װעג, זאָלן מיר חלילה נישט אַנטלױפן.
פאַרקערט, מיר זאָלן צוגײן צו זײ נאָענט, זײ באַרירן, אַרײַנקוקן זײ אין די אױגן, זען װאָס זײ טוען און װער זײ זענען און דעמאָלט װעלן מיר זען דעם אמת.
אײן מאָל, נאָכן מחדש זײַן די לבנה אױפן פרײַען פּלאַץ בײַ דער שול, האָט דער טאַטע גענומען מיך און מײַן עלטערן ברודער אױף אַ שפּאַציר אַרום דעם אַלטן בית-עולם.
דער אַלטער בית-עולם, װאָס ליגט פון יענער זײַט טײַך און פון יענער זײַט ייִִדישע הײזער, איז דער מקום פון אַלע יענעװעלטישע באַשעפענישן.
פון דאָרט גרײטן זײ זיך צו אַלע זײערע מעלים אין די נעכט ביזן קרײען פון הענער אױף טאָג.
אַפילו פון דער זײַט טײַך קען מען אַ מאָל הערן װי זײ בראָיען דאָרט אַרום, סודן זיך װי מענטשן און פאַרטראַכטן זײערע מזימות.
שדישע גנבים
דער טאַטע האָט אונדז געפירט אַרום דעם פּלױט פונעם בית-עולם דורך די סודותדיקע בײטן װאָס זײער גרינס איז בײַ נאַכט שװאַרץ און ס'איז בעסער זיך נישט אײַנצוהערן װאָס דאָרט טוט זיך.
איך און מײַן ברודער האָבן זיך אָנגעהאַלטן בײַם טאַטנס הענט, װאָס האָבן אונדז געגעבן כּוח בײַצוקומען יעדע שרעק.
אין יענעם אָװנט האָט אַלץ אָנגעװאָרפן אַ פּחד.
אַ פױגל, װאָס אים האָט זיך פאַרגלוסט אין דער פינצטער צו פליען און זוכן אַן אָרט װאָס מען קען נישט זען אין דער פינצטער, האָט געשראָקן נישט װײניקער װי אַ שד אָדער אַ פאַרבלאָנדזשעטע נשמה.
אַ באַהאַלטענער טכױר, װאָס איז אַרױסגעשפּרונגען פון צװישן דעם גרינס און איז אַלײן שיער נישט אומגעקומען פון פּחד, האָט פון זײַן אײגענעם טױטשרעק אַרױסגעלאָזט אַן עיפּוש מער װי װען ער כאַפּט זיך אַרײַן אין אַ שטאַל צו דערװאַרגן שלאָפנדיקע הינער.
כאָטש איך האָב אים קױם געזען װאָלט איך געשװױרן בײַ די ציצית, אַז פון צװישן דעם גרינס איז אַרױסגעשפּרונגען אַ לאַנטוך.
אַפילו דער גערױש פון די בלעטער אױף די נאַכטיקע בײמער איז געװען װי דער גערױש און פליסטערניש פון נישט-גוטע.
אױף אַלץ האָט דער טאַטע געזאָגט: נאַרישקײטן.
ס'איז גאָרנישט! און אױף אַלץ האָט ער געהאַט אַן ענטפער: דער פױגל? נאַרישקײטן.
פאַראַן פײגל װאָס טשאַטעװען אין די נעכט אױף די װידמונגען, װאָס שלאָפן זײער נאַכטיקן שלאָף אױף דער קאָרע פון די בײמער.
פליען די פײגל בײַ נאַכט צו זײער סעודה, אָדער זײ ראַטעװען זיך בײַ נאַכט פון אַ געפאַר אין זײערע אײגענע נעסטן.
ס'איז נישט אונדזער דאגה.
דער טכױר האָט מער מורא פאַר אײַך װי איר פאַר אים.
דעריבער האָט ער זיך באַמאַכט אין זיך צעעיפּושט.
דער גערױש צװישן גרינס? ס'איז גאָרנישט.
אַז מענטשן שלאָפן כראָפּען זײ; אַז געװיקסן שלאָפן — שלאָפן זײ נישט אין קײַן בעטן.
באַװעגן זײ זיך.
בלעטלעך קלאַפּן זיך אָן אײנס אָנעם אַנדערן.
דער װינט שלאָפט נישט, רױשט ער צװישן די צװײַגן.
די קאַץ װאָס איז פאַרבײַגעלאָפן? אױף דעם איז זי אַ קאַץ זי זאָל לױפן בײַ נאַכט זוכן פעלדמײַז.
אַ קאַץ האָט זײער ליב פעלדמײַז.
אַזױ האָט דער טאַטע אונדז געגעבן צו פאַרשטײן, אַז אַלץ דאַרף מען פאַרשטײן.
איך מיט מײַן ברודער האָבן אַלץ פאַרשטאַנען, אָבער דער פּחד האָט נישט אױפגעהערט לױערן.
פּלוצים האָט דער ברודער אױסגעשריגן
טאַטע! אױך מײַן בליק איז געפאַלן אױף דער סכּנה: איבערן פלױט פונעם בית-עולם האָט געפאָכעט אַ ריזיקער פליגל.
דער פליגל האָט געפאָכעט אַזױ װי פון שװערקײט קען זיך דער פױגל נישט אױפהײבן אין דער לופטן.
באַװעגט זיך דער פליגל און פאַלט צוריק אַראָפּ.
פון דעם װי דער טאַטע האָט געדריקט מײַן קלײן הענטל האָב איך זיך אָנגעשטױסן, אַז עפּעס איז אים נישט קלאָר.
אַ לענגערע װײַלע זענען מיר געשטאַנען אָפּװאַרטנדיקע.
דערנאָך האָט דער פליגל אַ צאַפּל געטאָן און געבליבן פאַרהאַנגען איבערן פלױט, װי דער פױגל פון יענער זײַט װאָלט אױסגעהױכט זײַן נשמה.
קום, טאַטע, לאָמיר גײן אַהײם האָב איך אים אַ צי געטאָן בײַ דער האַנט.
דער טאַטע האָט זיך נישט גערירט פון אָרט.
פון יענער זײַט פלױט האָט זיך געהערט אַ גערױש װי פון מענטשן, צי פון.
דער פאָטער האָט אָפּגעלאָזט מײַן האַנט און זײַן האַנט אױסגשטרעקט צום טױטן פליגל אױפן פּלױט, און צום ערשטן מאָל אין מײַן לעבן האָב איך געהערט װי דער טאַטע װענדט זיך צו שדים אױף פּױליש: װער איז דאָרט? ! מיט דער אױסגעשטרעקטער האַנט האָט ער אָנגעטאַפּט אַ שאָפענעם פּעלץ, װאָס איז אַריבערגעהאָנגען איבערן פּלױט, און פון יענער זײַט פּלױט האָבן זיך אָנגערופן יונגע פּאַסטעכער, װאָס האָבן געפּאַשעט פערד מיט דעם זאַפטיקן גראָז פון דעם אַלטן בית-עולם.
כאָטש דער טאַטע איז געװען זיכער, אַז אײן מאָל פאַר אַלע מאָל האָט ער אונדז אַרױסגעקלאַפּט פון קאָפּ די משיות װעגן שדים און נישט-גוטע, בין איך נישט געװען זיכער אַז די מעשיות זענען אױסגעטראַכטע.
מיט מײַן אײגענעם שכל האָב איך פאַרשטאַנען, אַז אױב בײַ נאַכט זעט מען נישט קײַן חיות און זײ זענען פאַראַן, און אױב אין די טיפענישן פון װאַסער זענען פאַראַן פיש און שלאַנגען און מען זעט זײ נישט, אַזױ זענען אױך פאַראַן שדים און נישט-גוטע, קאָשעען און לאַנטוכס, נאָר מען זעט זײ נישט.
װי קען מען זײ זען אין דער פינצטערניש פון דער נאַכט, בפרט אַז זײ קענען מאַכן זײ זאָלן זײַן און מען זאָל זײ נישט זען? אױך דערמיט װאָס די מאַמע האָט זיך אױסגעהיט צו רעדן װעגן דער גניבה פון דער װעש, האָב איך נישט געספקט, אַז די האַנט פון אַ נישטגוטן איז דערבײַ.
אַלע האָבן װױל געװוּסט, אַז די יענעװעלטיקע לײַט דאַרפן נישט האָבן קײַן טירן און קײַן פענצטער.
אַלץ שטײט פאַר זײ אָפן
שדישע גנבים
און הפקר.
זײ קענען זיך אַרײַנבאַקומען אַפילו דורך דער מינדסטער שפּאַרע אונטער אַ טיר, דורך אַ שליסל-לאָך, דורכן קױמען.
זײ קענען װערן דינער פון שפּינװעבס און קלענער פון אַ מילב.
שפּעטער פױשן זײ זיך צוריק אָן און יעדער אײנער װערט אַזױ אָנגעבלאָזן װי ער איז געקומען פון יענער װעלט.
כאָטש די מורא צו קוקן אין זײער זײַט לאָזט נישט זײ זען, איז װױל באַװוּסט װי יעדער אײנער פון זײ זעט אױס:
א שד איז אַזױ גרױס װי אַ מענטש, מיט הענט און פיס, נאָר זײַנע פינגער זענען טײביש-פינגער, װי פון קיזלשטײן, און זײַן פנים איז אָפּגעמעקט — אָן אַ סימן פון אױגן, און ער זעט אַלץ, אָן אַ סימן פון אַ נאָז און ער שמעקט אַלץ אױס.
אױך קײַן מױל האָט ער נישט.
אַ װילקאָלאַק איז אַזױ גרױס װי אַן אַלטע ציג, נאָר אַז ער װיל קען ער אױך גײן אױף צװײ — װיל ער, גײט ער אױף די הינטערשטע צװײ; װיל ער, גײט ער אױף די פאָדערשטע צװײ.
ס'איז אים אַלע אײנס.
אַ פּרצוף האָט ער פון אַ חיה, מיט אױגן װאָס אַז זײ װילן קענען זײ זײַן גרױס װי קאַטשענע אײער און אַז זײ װילן — װערן זײ אין גאַנצן אָפּגעמעקט, װי דער װילקאָלאַק װאָלט גאָר קײן שליפּיעס נישט געהאַט.
אַ לאַנטוך איז װי אַ ריזיקע זשאַבע, נאָר מיט זײער לאַנגע און דינע פיס װי פון סכך.
זײַנע הענט זענען ענלעך צו די פליגל פון אַ פלעדערמױז, נאָר לאַנגע זענען זײ װי דער ייִִדישער גלות.
מיט די פיס מאַכט אַ לאַנטוך שפּרײַזן אױף צען שפּאַן און זײַנע לאַפּעס קען ער אױסשטרעקן אױף צװאַנציק שפּאַן, װי ער קען זײ אױך אײַנציען אַזױ װי אַ שפּין ציט אײַן אירע גלידער.
אַ קאָשעץ איז אין דער גרײס פון אַ הונט מיט אַן אָפּגעהאַקטן װײדל.
ער איז דאַר װי ער װאָלט אױסגעפּאַסט אַלע תּעניתים פון דער װעלט, און בײַם קאָפּ איז ער באַװאַקסן מיט אַ קאָלטון האָר װי אַ נישט געקעמט שטרײַמל.
אַ מױל האָט ער פון אױער צו אױער און דערפאַר זעט ער אױס װי ער װאָלט שטענדיק געלאַכט.
נאָר אַ קאָשעץ לאַכט נישט.
ער גיט אַפילו נישט אַרױס קײן קול.
אַלץ װאָס ער טוט, טוט ער שטומערהײט.
אַ זמאָרע איז ענלעך צו אַ קאָשעץ, נאָר אַ זמאָרע איז באַװאַקסן װי אַ שװאַרצער האָריקער רעטעך און זי האָט קורצע זױג-פיסלעך, װאָס אַז זי כאַפּט זיך אַרױף אױף אַ באַשעפעניש זױגט זי עס אױס אַז עס בלײַבט בלױז דאָס הײטל.
עס זענען פאַראַן נאָך אַנדערע יענעװעלטיקע אָנשיקענישן, װאָס האָבן נישט קײן גוף און מען קען זײ קײן מאָל נישט זען, אָבער שלעכטס קענען זײ טאָן װי אַלע אַנדערע.
די בעסטע און אַפילו גוטמוטיקע זענען די שרעטעלעד.
קײן שלעכטס טוען זײ קײן מאָל נישט, אָבער קונדײסישע מעלים טוען זײ יאָ אָפּ.
טאָמער קלײַבסטו אין װאַלד יאַגדעס אָדער שװעמלעך און דו לאָזט אױף אַ רגע דאָס קױשל אָן השגחה, געפינסטו באַלד דאָס קױשל לײדיק.
טאָמער באָדסטו זיך אין אַ טײַך און דו לאָזט איבער אױפן ברעג דײַנע בגדים, קענען דיך די שרעטעלעך לאָזן מוטער נאַקעט.
אַ מאָל פאַרשלעפּן זײ די בגדים אַ סך װײַטער װי דו האָסט זײ אַװעקגעלײגט און אַ מאָל געפינסטו באַזונדערע שטיקלעך צעװאָרפענע איבער פעלדער און װעלדער.
װי די אַלע יענעװעלטיקע אָנשיקענישן קענען זיך מאַכן דינער פון שפּינװעב און קלענער פון מילבן און זיך אַרײַנבאַקומען אין אַ הױז דורך אַ שפּאַרע דינער פון אַ לעכל פון אַ נאָדל, אַזױ קענען זײ אױך מאַכן, אַז דאָס װאָס זײ פאַרשלעפּן, אָדער דאָס װאָס זײ שלעפּן צונױף זאָל װערן גאָרנישט, און שפּעטער, אַז זײ דאַרפן, װערן די זאַכן צוריק גרױס װי זײ זענען געװען פריער.
בײַ אונדזער אַ קרוב האָבן זײ אַפילו איבערגעשטעלט דאָס מעבל אין זײַן הױז.
אין חודש תּמוז האָבן זײ אַראָפּגעבראַכט פון בױדעם די פּסחדיקע כּלים, זײ אַרײַנגעשטעלט אין דער סאַליע און אין די כּלים אַרײַנגעלײגט שטיקלען דאַר ברױט זײ זאָלן װערן חמצדיק.
א צװײט מאָל, ס'איז געװען חנובּה, װען מען לאָזט אױס גענדזנשמאַלץ אױף פּסח און מען פּרעגלט לאַטקעס, האָבן זײ מיט זעק פאַרשטאָפּט דעם קױמען, אַז אין הױז איז געװאָרן חושך מצרים.
דאָס װײַב איז געפאַלן אין חלשות און די עלטסטע טאָכטער האָט באַקומען אַ שלוקערץ, װאָס האָט אָנגעהאַלטן ביז דער חתונה.
קײנער אין דער משפּחה האָט זיך נישט געװוּנדערט װאָס דאָס אַלץ פאַרלױפט זיך בײַם קרוב.
מ'האָט דערצײלט, אַז ער איז אַ שלעכטער מענטש, אָדער אַפילו גאָר קײן מענטש נישט.
אױף אַלץ האָט ער געפרעגט די קשיא, װאָס װעל איך האָבן דערפון? װען אַן אָרעמאַן האָט אָנגעקלאַפּט אין זײַן טיר און געבעטן אַ נדבה, האָט ער געפרעגט די קשיא און צוריק פאַרמאַכט די טיר.
אײן מאָל האָבן די יענעװעלטיקע גענומען אין אים נקמה אַז ער איז שיער נישט געשטאָרבן פון שרעק:
שדישע גנבים
ערב פּסח איז געקומען צו אים קהל און אים געבעטן ער זאָל געבן צו שטײער אױף מעות-היטין פאַר אָרעמע לײַט.
האָט ער װידער געפרעגט: װאָס װעל איך האָבן דערפון? האָט אים קהל געענטפערט, אַז אױף דער װעלט װעלן דערפון האָבן די אָרעמע לײַט — זײ װעלן האָבן מצות און װען אָפּצוריכטן דעם סדר, אָבער אױף יענער װעלט װעט ער דערפאַר האָבן עולם הבא.
האָט ער געזאָגט, אַז ער האָט נישט ליב לאַנג-טערמיניקע װעקסלען און ער גיט נישט.
אַפילו קײן פּרוטה גיט ער נישט, כאָטש ער האָט אונטער זײַן קישן געהאַט ליגן מילי מיליאַסן.
אין דער סדר-נאַכט איז זײַן טיש געװען באַשטעלט כּיד המלך.
די בליצלאָמפּן האָבן זיך געשפּילט אין די קאַראַפקעס װײַן, די קריסטאָלענע כּוסות האָבן געפּינקלט און דער זילבערנער כּוס פאַר אליהו הנביא איז געװען אױסגעשײַערט װי אַ שטיק זון.
דער מלך איז געזעסן אױף זײַן הסב-בעט װי אַן אמתער מלך, אין אַ קיטל באַצירט מיט אַ זילבער-גאָלדיקער עטרה.
אױף פּסח האָט ער אַפילו בײַם זײגערמאַכער געלאָזט אױספּוצן זײַנע גאָלדענע פּענסנע און אין זײ אַרײַנגעצױגן אַ נײַ שװאַרץ בענדעלע, ער זאָל חלילה נישט נכשל װערן פון חמץ.
אין הױז האָבן געשמעקט די גבירישע פּסחדיקע מאַכלים, װאָס די הגדה האָט מורא געהאַט, אַז צוליב זײ זאָל מען אין איר נישט פאַרגעסן.
נאָכן אָנגיסן דעם פערטן כּוס און די כּוסה פאַר אליהו הנביא, האָט דער קרוב זיך אױפגעהױבן פון זײַן הסב-בעט מיט אַ קרעכץ, אַז ער דאַרף עס גײן עפענען די טיר צו, שפוך חמתך'.
איז װי נאָר ער האָט די טיר קױם אָפּגעלענט, אַזױ האָט זי זיך געטאָן אַ צעפּראַל, װי אַ שטורעם-װינט װאָלט זי אױפגעריסן, און אַ צערײצטער איז אַרײַן דער שטאָטישער באָק.
פון דער ליכטיקײט און דער פּלוצימער ענדערונג איז דער באָק צעװילדעװעט געװאָרן, ער האָט אָנגעהױבן שפּרינגען, זוכן עפּעס, װאָס ער האָט מסתמא אַלײן נישט געװוּסט װאָס ער זוכט, אָדער אפשר האָט ער דערפילט דעם ריח פון כּרפּס אױפן סדר-טעלער, איז ער אַרױף אױף אַ באַנק, דערנאָך אױפן טיש און פאַרטשעפּעט מיט אַ הינטערשט פיסל אַ קאַראַפקע מיט װײַן.
דער װײַן האָט זיך אַ גאָס געטאָן איבערן װײַסן טישטעך און אײן װעגס אַ כליאַפּ געטאָן אױפן קיטל פון אונדזער קרוב.
מעגלעך אַז עפּעס אױפן טיש װאָלט אָפּגעראַטעװעט געװאָרן װען אונדזער קרוב זאָל נישט האָבן אײַנגעפאַלן אַראָפּצוטרײַבן דעם באָק.
אינעם רױט-באַפלעקטן קיטל, װי אַ שוחט, װאָס האָט נאָר װאָס געשאָכטן
אַ קאַלב, איז ער אױפגעשפּרונגען און אַ טרײַב געטאָן דעם באָק אַזױ װי מען טרײַבט אַ הון: אַשאָ, אַשאָ! דער באָק האָט זיך אױסגעדרײט און פון אײן אײנציקער דריגע מיט אַלע פיר פיסלעך האָט זיך אַלץ אױפן טיש אױסגעמישט — די כּוסות מיט די מצות מיט די לײַכטערס.
דאָס אײנציקע װאָס איז געבליבען גאַנץ אױפן טיש איז געװען דער כּוס פאַר אליהו הנביא, װאָס האָט זיך אַ טרײסל געטאָן, אָפּגעגאָסן אַ פּאָר טראָפּנס װײַן אױפן טישטעך און צוריק געבליבן שטײן, װי אַ נישט געזעענע האַנט װאָלט אים אָפּגעהיט.
פון דעם אַלעם איז דאָס װײַב געפאַלן אין חלשות און גערופן מען זאָל איר ברענגען דעם פעלדשער.
די קינדער האָבן געװײנט און דער באָק האָט נישט אױפגעהערט װילדעװען.
אַז אונדזער קרוב האָט לסוף געפונען דעם בעזעם און מיט זײַן אַשאָ, אשאָ! משלח געװען דעם באָק, איז װי נאָר ער איז פאַרשװוּנדן אין דער פינצטערניש פון דער נאַכט אַזױ האָט זיך געהערט אַ ציקלדיק געלעכטער װי פון לאַנטוכס און װילקאָלאַקס.
אין צדקה איז מײַן מאַמע געװען אַן אָפּגעהיטענע.
זי האָט קײן אָרעמאַן נישט אַװעקגעלאָזט פון דער טיר אָן אַ נדבה — דעם אַ גראָשן, דעם אַ שטיקל צוקער, יענעם אַ פּענעץ ברױט, אָדער אַ טעלער גריץ.
פרײַטיק פאַר נאַכט, פאַר ליכט-בענטשן, פלעגט זי אַרײַנװאַרפן אין די עטלעכע בלעכענע צדקה-פּושקעלעך אױפן בײַשטידל דאָ אַ גראָשן, דאָ אַ קאָפּיקע און אין אַן אַנדערס אַפילו אַ דרײַער.
אַלע פושקעלעך זענען געװען בײַ איר טײַער.
בײַ דעם צדקה-פּושקעלע פאַר ארץ-ישראל פלעגט זי אַפילו געבן אַ זיפץ װי אַזױ די ייִִדן דאָרט, אינעם הײליקן לאַנד, לעבן אין אָרעמקײט און אין דחקות.
אָבער װיכטיקער פון אַלע איז בײַ איר געװען דאָס צדקהפּושקעלע פאַר מאיר בעל הנס.
װאָרום אָן נסים װי אַזױ װאָלטן ייִִדן געקענט איבערהאַלטן דעם גלות?
דאָס אַלץ האָט נישט געקענט קאַװירן, אַז שדים זאָלן זיך נישט האָבן אַרײַנבאַקומען צו אונדז אין הױז און אַרױסגנבענען פון אַלמער דאָס װעש.
זײערע חפצות קען קײן ילוד-אישה נישט פאַרשטײן, אַזױ װי קײן שום חכם אױף דער װעלט, אַפילו נישט שלמה המלך, קען פאַרשטײן פאַר װאָס רשעים גײט עס גוט אױף דער װעלט, עסן אין מיטן דער װאָך חלה, גיסן זיך גאָלד אין האַלדז אַרײַן, און די צדיקים נעבעך װערן אױסגעריסן, האָבן
שדישע גנבים
נישט קײן כּזית ברױט אױף צו מאַכן אַ המוצאי אין אַ נדן פאַר אַ טאָכטער קומט זײ אָן מיט דער גרינער גאַל.
די גניבה האָט מיך נישט געלאָזט רוען.
װען אַלע שטוביקע האָבן שױן געהאַט משלים געװען מיט דעם װאָס איז געשען, האָב איך נאָך געזוכט און גענישטערט צו דערגײן װוּהין דאָס װעש איז אַהינגעקומען.
איך האָב גוט געדענקט װי די מלמדטשיכע, גענענדל די טיקערין, האָט אַ מאָל דערצײלט װי אַזױ שדים האָבן איר צוגעגנבעט דעם פײַערטאָפּ פון אונטערן קלײד.
די מעשה איז געװען אַזױ: מיט איר אײגענעם מונד האָט זי געהאַט אױפגעבלאָזן די קױלן אין פײַערטאָפּ און מיט אירע אײגענע הענט אים אַרונטערגעשטעלט אונטערן קלײד.
די װאַרעמקײט איז איר זיך צעגאַנגען איבער אַלע איברים.
פּלוצים האָט זי דערפילט אַ קעלט אין די בײנער.
זי הײבט אױף דאָס קלײד — װײ און װינד, נישטאָ דער פײַערטאָפּ.
זי האָט איבערגעדרײט די שטוב, געזוכט און גענישטערט װוּ נאָר אַ װינקל און דער פײַערטאָפּ — װי די ערד װאָלט אים אײַנגעשלונגען.
די מלמדטשיכע האָט נישט גערוט.
עס מעג איר קאָסטן דעם מלכס אוצר און זי מוז דעם פײַערטאָפּ געפינען.
אין די װינטער-טעג איז ער איר גאַנצער אָנהאַלט.
אין די טעג פון תּמוז, װען עס שטעלן זיך די גרױסע היצן, האָט דער שמש אױסגערײניקט די שמעס פון דער װײַבערשול, זײ אַװעקצופירן אױפן בית-החײם און זײ קובר זײַן.
ערשט זײַן האַנט טאַפּט אָן אַ האָרטע זאַך.
ער דעקט אָפּ די שמעס און זעט: ס'איז אַ פײַערטאָפּ מיט דעם גאַנצן אַש און אַפילו מיט נישט אױסגעברענטע קױלן.
האָט ער די שמעס קובר געװען אױפן בית-החײם און דעם פײַערטאָפּ געטראָגן צו זיך אַהײם.
ערשט אַנטקעגן אים קומט אָן די מלמדטשיכע, גענענדל די טיקערין, און זי דערזעט: דער שמש טראָגט איר פײַערטאָפּ.
זי װאָלט אים דערקענט פון אַ מײַל װײַט.
פרעגט זי דעם שמש:
ר' עזריאל, פון װאַנען קומט צו אײַך מײַן פײַערטאָפּ? מ'האָט דאָך מיר אים אַפױרגעגנבעט פון אונטערן קלײד!
האָט דער שמש געזאָגט װי אַזױ עס איז געװען און גענענדל האָט אַ ביטערן קרעכץ געטאָן:
אונדזערע זינד מוזן זײן גאָר-גאָר גרױסע אױב אין שטאָט איז שױן נישטאָ קײן מקום װוּ די שדים און נישט-גוטע זאָלן נישט אַרומבראָיען.
בין אױך איך געװען זיכער אַז איך דאַרף זוכן די אבידה ביז איך װעל זי געפינען.
איך האָב באַצײַטנס איבערגעלעבט די פרײד װי װען איך װעל אַהײמלױפן צו דער מאַמען און איר אָנזאָגן די בשורה:
מאַמע, איך האָב געפונען דאָס װעש!
מײַן מאַמע איז געװען צוגעבונדן צו אירע לײַלעכער און ציכן.
זי פלעגט מיך אפילו שיקן אין אַפּטײק-סקלאַד צו קױפן שמעק-פּאַפּיר און זי פלעגט מיט דעם טליענדיקן שמעק-פּאַפּיר אָנרױכערן אין אַלמער די לײַלעכער און ציכן זאָלן שמעקן.
איך האָב געװוּסט, אַז שדים און נישטגוטע קענען פאַרשלעפּן זאַכן אַפילו אױסער דער שטאָט.
האָב איך אין אײנעם אַן אינדערפרי פאַרקערװעט פונעם װעג אין חדר אַרײַן און אַװעק אױסער דער שטאָט, צום װאַלד, אפשר װעל איך אױפן װעג דורך די פעלדער אָדער אין אַ קנײע אין װאַלד גופא אױסגעפינען אַ לײַלעך, אַ ציכל, אָדער אַפילו בלױז אַ שטיקל לײַװנט פון דעם נעלם געװאָרענעם װעש.
אױפן װעג האָט זיך מיר אױסגעדאַכט, אַז דאָ און דאָרט זע איך עפּעס פון דעם װאָס איך האָב געװאָלט געפינען, אָבער אַז איך בין צוגעקומען נאָענט איז גאָרנישט געװען פון דעם װאָס ס'האָט זיך מיר אױסגעדאַכט.
אַז מײַן רבי האָט אין יענעם טאָג געזען, אַז איך בין נישט געקומען אין חדר אַרײַן, האָט ער געשיקט דעם בעלפער ער זאָל זען װאָס ס'איז מיט מיר דער מער.
מיט זײַן קומען האָט דער בעלפער גאָר שטאַרק איבערגעשראָקן מײַן מאַמען.
װי אַלע גוטע מאַמעס טראַכטן באַלד איבער דאָס ערגסטע, האָט אױך מײַן מאַמע נאָכגעטראַכט, אַז אפשר בין איך אַװעק צום טײַך, אָדער אפשר בין איך אַװעק צום זדרױ-ברונעם הינטער דער שטאָט, װוּ דאָס װאַסער שפּיגלט אָפּ בעסער פון דעם קלאָרסטן שפּיגל און ער ציט צו זיך.
אָדער אפשר האָבן מיך ציגײַנערס פאַרכאַפּט און פאַרשלעפּט אין זײער לאַגער איך זאָל פירן זײערע בערן?
פאַר נאַכט בין איך צוריקגעקומען אַהײם אַ רױט-אָפּגעברענטער און אַ הונגעריקער און אָן דעם מינדסטן צײכן פון דער גניבה.
איך האָב נישט געזאָגט דעם אמת פאַר װאָס איך בין אײנער אַלײן אַװעק אײסער דער שטאָט.
איך האָב געװוּסט, אַז אַזױנע זאַכן טאָר מען נישט ברענגען פאַרן מױל.
די נישט-גוטע קענען װערן דערצאָרנט און נעמען נקמה, װי זײ האָבן גענומען נקמה אין אונדזער קרוב.
שדישע גנבים
אַז כ'האָב באַהאַלטן דעם סוד פאַר זיך, האָב איך װײַטער געקענט נישטערן און זוכן.
איך האָב דורכגענישטערט דעם בױדעם פון אונדזער הױז, אַ בױדעם װאָס האָט געשמעקט מיט טרוקענעם שטרױ און פסחדיקע כּלים.
האָב איך דאָרט געפונען אײעלעד, װאָס פײגל האָבן געהאַט געלײגט און פאַרגעסן זײ אױסצובריען.
און אױך צװײ קיזלשטײנער אין דער גרײט פון מענטשלעכע פױסטן מיט סימנים פון אײַנגעװאַקסענע פינגער.
פון דעם װי איך האָב שױן דעמאָלט געקענט טײביש-פינגער, אָפּגעבראָכענע פון די הענט פון שדים, װאָס פירן צװישן זיך מלחמה, האָב איך פון די קיזלשטײנער פאַרשטאַנען, אַז איך בין אױפן ריכטיקן װעג.
װאָרום עס קען זײַן, אַז די צװײ קיזלשטײנער זענען אָפּגעבראָכענע פױסטן פון יענע שדים, װאָס האָבן בײַ מײַן מאַמען אומזיסט און אומנישט צוגענומען איר װעש.
אַז איך האָב מער גאָרנישט געפונען אױפן בױדעם, האָב איך דורכגענישטערט די שטעלער אױף דעם הױף פון אונדזער הױז.
אין די שטעלער האָב איך צעראָיעט טשאַטעס מײַז, װאָס אין שרעק זענען זײ געקראָכן אױף די גלײַכע װענט.
צו מאָל האָב איך איבערגעװעקט אַן אײַנגעדרימלטן טכױר, װאָס האָט זיך באַצײַטנס פאַרקליבן אין דער שטאַל צו טשאַטעװען ביז די הינער װעלן פאַרנאַכט צוריקקומען, זיך אײַנזעצן אױף די לײטערס, דרימלען מיט פּינטלענדיקע אױגן װעגן װערעמלעך און פעטן האָבער.
דעמאָלט װעט דער טכױר זיך צוגנבענען צו די לײטערס, מיט זײַן עיפּוש װעט ער די הינער פאַרטומלען און זײ אױסװאַרגן.
אײן מאָל האָב איך די װעש געזען נישט אין חלום, נאָר אױף דער װאָר.
ס'איז געשען אײן אײנציק מאָל.
נישט מער.
עס איז געװען אַ װינטער שפּעטער.
װי דער שטײגער אין װינטער האָבן מיר געלערנט אין חדר ביזן אָװנט.
אַז דער שנײ בעט אױס די ערד, איז אַלע מאָל אין דרױסן האַלב-נאַכט און האַלב-טאַג.
ציט עס צו גליטשן זיך, צו פירן מלחמה מיט שנײ-קױלן און זיך טאָרלען אין שנײ, װאָס שמעקט מיט סאַכאַרמאָראָזש.
פלעגן מיר, ייִנגלעך, אַרױס פון חדר אין אַ פרײלעכער טשאַטע, װי גרױסע צעטשװיטשערטע פײגל.
די אָנגעצונדענע לאַמטערנדלעך האָבן דעם בלױען דרױסן באַצירט מיט ראָזע פלעמלעך.
ס'האָט זיך געװאָלט בלײַבן אין דרױסן װאָס לענגער.
נאָר אַלע מאָל איז געשען, אַז נישט אָפּגערעדטערהײט איז די טשאַטע קינדער געװאָרן װאָס אַ מאָל קלענער און קלענער, אײנציקװײַז נעלם געװאָרן אין די געסלעך און אין די שאָטנס פון די הײַזער.
און אַזױ בין איך אַ מאָל געבליבן אײנער אַלײן.
איך האָב געהאַט דעם װײַטסטן
װעג אַהײם, פון דער צװײטער זײַט שטאָט.
װי נאָר איך בין אַרױס פון דער שולגאַס צום מאַרק, האָב איך געהערט װי די לײדיקײט הױערט, אַזױ װי פון שנײ אַרױס װאָלט געקומען אַ שעפּטשען.
די אײנציקע לעבעדיקע זאַך אױפן מאַרק איז געװען די פּלומפּ, װאָס פון איר שעפּן אַלע װאַסער.
גאָר װאָס מער איך האָב זיך צו דער פּלומפּ דערנענטערט אַלץ װײניקער לעבעדיק איז זי געװאָרן און אין אַ רגע האָט זיך מיר אױסגעדאַכט, אַז זי טשאַטעװעט אױף מיר.
אָט באַלד װעט זי אױסשטרעקן איר האַנטאײַזן מיט דעם שװערן באַלם, מיך בענדיקן, צודריקן צו זיך און איך װעל פאַרפרױרן װערן.
אָן װערטער האָב איך געבעטן מײַן לאַמטערנדל עס זאָל זיך נישט פאַרלעשן, איך זאָל נישט בלײַבן אין גאַנצן אַלײן.
װאָס נענטער אַלץ העכער איז געװאָרן דאָס שעפּטשען, ביז פון דעם שעפּטשען איז געװאָרן אַ שטיל סאַפּעניש.
דאָס האָט די װאַסערפּלומפּ געסאַפּעט, װי זי סאָפּעט װען מען פּאָמפּעט זי.
איצט האָט זיך איר האַנטאײַזן אַלײן באַװױגן.
נײן, נישט אַלײן, נאָר אַ דורכזיכטיק געשטאַלט מיט אַן אױסגעשטרעקטן אָרעם הײבט אױף און לאָזט אַראָפּ דעם האַנטאײַזן.
קײן װאַסער שטראָמט נישט.
דער קאָפּ פון אַ מין לײב, אָדער פון אַ װיזלטיער מיט קורצע אױערלעך, װאָס פון אים קומט אַרױס אַלע מאָל דאָס װאַסער פון דער פּלומפּ איז איצט אַ ריזיקער קאָפּ פון אַ װילקאָלאַק, מיט אָפענע גרױסע שליפּיעס װי קאַטשענע אײער.
אין אַזאַ צײַט טאָר מען נישט פאַרמאַכן די אױגן, מעג דער פּחד זײַן װי גרױס.
מען קען געניזקט װערן.
האָב איך געקוקט אױף דעם דורכזיכטיקן געשטאַלט װאָס הײבט אױף און לאָזט אַראָפּ דעם האַנטאײַזן, בעת פון דעם ריזיקן פיש-פּיסק פונעם װילקאָלאַק קומט נישט אַרױס קײן טראָפּן װאַסער.
מיט קלײנטשיקע טריטעלעך האָב איך זיך אַרױסגעמאַכט מיט אַן אײַנגעהאַלטענעם אָטעם.
אומקוקן זיך טאָר מען נישט אין אַזאַ צײַט, און לױפן טאָר מען אױך נישט.
די נישט-גוטע האָבן עס נישט ליב.
איך האָב אפילו נישט געװאָלט צואײַלן מײַנע טריט, נאָר פון דעם סקריפּ פונעם שנײ אונטער מײַנע שטיװעלעך האָב איך געװוּסט, אַז איך פאַרליר נישט קײן צײַט.
איך בין געװען אױסער דעם מאַרק.
כ'האָב בלױז געהאַט אַ קורץ געסל דורכצוגײן, כּדי צו זײַן אין דער הײם, האָב איך אַפילו פון דער װײַטנס דערזען װי עס באַװעגן זיך גרױסע פּלאַכטעס.
אױף דעם הױף ער אונדזער הױז, אױף אַ לאַנגן שטריק, װאָס זײַנע עקן זענען אָן גאָרנישט אָנגעבונדן, האָבן זיך געהױדעט לײַלעכער אין ציכן און העמדער, װאָס זײערע אַרבל
שדישע גנבים
באַװעגן זיך װי די העמדער װאָלטן זיך שטילערהײט געקריגט.
קלײנע שטיקלעך װעש רײַסן זיך אָפּ פונעם שטריק און כאַפּן זיך צוריק אָן אָן אים און הענגען װײַטער.
דער פראָסט האָט זיך געשטאַרקט, אָבער אָן דעם מינדסטן װינטל.
דאָך די שטיקער װעש האָבן זיך געפעכערט װי זײ װאָלטן געיאָגט געװאָרן פון אַ װינט.
איך האָב געציטערט פון פּחד און פון פרײד.
עס הענגט דער מאַמעס װעש! די לײַלעכער, די ציכן, די העמדער — אַלץ איז אונדזערס!
כּדי צו זײַן זיכער אין דעם װאָס איך זע, האָב איך זיך דערנענטערט און אָנגעטאַפּט דאָ אַ לײַלעך, דאָ אַ ציך און אַ ציכל.
זײ זענען געװען האַרט פאַרפרױרן, װי עס איז מיט װעש װאָס מען הענגט אַרױס צו טריקענען אין אַ פראָסט.
מיט דעם פּחד און מיט דער פרײד בין איך אַרײַנגעפאַלן אין דער הײם און אױסגערופן:
מאַמע, כ'האָב געפונען דאָס צוגעגנבעטע װעש! עס הענגט אין דרױסן, די לײַלעכער, די ציכן!
די מאַמע האָט זיך צוליב עפּעס נישט איבערגענומען מיט מײַן בשורה.
זי האָט מיך אָנגעקוקט און צוגעלײגט איר גוטע װאַרעמע האַנט צו מײַן שטערן.
בלױז אין משיחס צײַטן, מײַן קינד, װעלן גנבים צוריקגעבן װאָס זײ האָבן געגנבעט, האָט די מאַמע געזאָגט.
מאַמע, כ'האָב נישט קײן היץ! כ'בין געזונט! כ'האָב מיט מײַנע אײגענע פינגער אָנגעטאַפּט די געפרױרענע לײַלעכער! אױף מײַנע נאמנות!
שװער נישט, מײַן קינד, אַ ייִִד טאָר נישט שװערן האָט די מאַמע װידער געזאָגט.
איך האָב נישט צו רו געלאָזט.
איך האָב אָנגעכאַפּט דער מאַמעס האַנט און זי געצױגן נאָך זיך, זי זאָל אַרױסגײן מיט מיר אין דרױסן צו איר װעש.
די מאַמע האָט אָנגעטאָן איר פאַרטעך, כּדי צו זײַן זיכער פון װעגן שדים און נישט-גוטע, פאַרװאָרפן אױף אירע אַקסלען די שװערע װאָלענע פאַטשײלע און זי איז מיר נאָכגעגאַנגען אין דרױסן.
אַ גרױסע פרײד, װי אַ קװאַל ליכט, האָט זיך צעליכטיקט אין מיר.
נאָר באַלד װי מיר זענען אַרױס פון פאָדערהױז, האָט זיך די פרײד אין מיר פאַרלאָשן, װי אַ װינט
לעשט אױס דאָס פלעמל פון אַ לאַמטערן.
גאָרנישט איז געװען אױפן הױף — נישט קײן שטריק, נישט קײן װעש.
די מאַמע האָט געגלעט מײַן קאָפּ און אַ װאָרט נישט אַרױסגערעדט.
איך בין געװען פאַרשעמט און פאַרלױרן: איצט האָבן די שדים און נישט-גוטע מיך באַגנבעט.
נײן, ס'איז אַ גוזמה צו זאָגן, אַז זײ האָבן מיך באַגנבעט.
זײ האָבן מיך אָפּגענאַרט, איך זאָל אָפּנאַרן מײַן גוטער מאַמען.
דז פאַרכזשופעע זובבד
אין שטעטל האָט מען זי גערופן, די שײנע יאָכװעד'.
זי האָט געװױנט מיט אירע עלטערן אין דעם זעלבן הױז אין װעלכן מיר האָבן געװױנט.
כאָטש איך בין דעמאָלט געװען אַ קלײן ייִִנגל, מען קען זאָגן אַ קינד, האָט מיך געצױגן צו איר קאַמער.
מעגלעך, אַז געצױגן צו איר האָט מיך נישט בלױז איר שײנקײט.
יוכבד האָט געהאַט אַ שפּיגל, װאָס האָט אױסגעשפּילט אַ לוסטיקן ניגון.
מיט יאָרן שפּעטער האָב איך אױסגעפונען, אַז דער ניגון האָט אַ נאָמען — דער בלױער דונײַ, אַ װאַלץ פון יאָהאַן שטראַוס.
נאָר װי אַ קלײן ייִִנגל בין איך געװען זיכער, אַז דער שפּיגל האָט אין זיך אַ כּישוף, אַז װי נאָר יוכבד זעצט זיך אַװעק אַנטקעגן אים און נעמט זיך קעמען אירע לאַנגע האָר, אַזױ װעקט זיך אױף דער שפּיגל צו זײַן ניגון.
װי יוכבד איז געװען אױסטערליש שײן אַזױ אױסטערליש זענען געװען אירע האָר: זײער לאַנגע און גלײַכע װי זײַדענע פעדעם, און געגלאַנצט האָבן זײ װי דער אַטלאַס פון דער יום-טובדיקער קאַפּאָטע פון איר פאָטער דעם אַמשינאָװער חסיד.
זי פלעגט אַריבערװאַרפן אױף דער ברוסט אַ העלפט פון איר האָר-אוצר און זײ קעמען מיט אַ גרױסער קאַם, מיט געלאַסענע ציען צום טאַקט פון דעם ניגון, װאָס דער שפּיגל האָט אױסגעשפּילט.
פון צװישן די קאַם-צײן האָבן די האָר געקנאַקט און צו מאָל פלעגט צװישן דער צעכװאַליעטער גלאַנציקער שװאַרצקײט אַרױסבליצן אַ פײַערדיקער פונק.
איך האָב דעם פונק געװאָלט כאַפּן, נאָר אײדער איך האָב אױסגעשטרעקט מײַנע קלײנע הענט איז ער צוריק נעלם געװאָרן אין דער טיפער
גלאַנציקער שװאַרצקײט.
יוכבד האָט געלאַכט און אױך מיטגעפילט מײַן אַנטױשונג.
האָט זי געפּרוּװט אַרױסקעמען אַ נײַעם פונק פאַר מײַנעטװעגן.
איך בין געשטאַנען נעבן איר װי אַ פאַרכישופטער און אױך אַ באַטױבטער פון דעם שײנעם ניגון אַז איך האָב אַפילו נישט געהערט די רופן פון מײַן מאַמען, װאָס האָט אַלע מאָל מורא געהאַט, אַז איך װעל זיך אַװעקקלײַבן צום טײַך, װוּ עס לױערן אױף קינדער אױסטערלישע סכּנות.
רײזל, יוכבדס מאַמע, פלעגט אַלע מאָל פאַנגען די בליקן פון פרעמדע מענטשן, אַזױ פון מאַנצבילן װי פון נקבות, זײ זאָלן נישט גלאָצן אױף איר שײנער טאָכטער, מחמת אַ דורשטיק גלאָצעניש איז גורם אַן עין-הרע.
יוכבד — זי האָט געמעגט דעמאָלט אַלט זײַן זיבעצן, אָדער אַכצן יאָר — האָט ליב געהאַט זיך צו פּוצן, די העלע ליכטיקײט פון אירע פיאָלעט-פאַרביקע אױגן זאָלן שײַנען נאָך מער װי זײ האָבן געשײַנט.
אַ װײַס, צי אַ רױט בענדעלע אין די האָר איבער איר העלן שטערן, און איר פּנים איז געװען ענלעך צו אַ רײפן גלוסטיק-שמעקעדיקן עפּל אױף אַ בױם בײַם גלח אין סאָד, דאָרט איבער דעם פּלױט, װוּ עס איז פול מיט סוד און סכּנה.
פלעגט די מאַמע רײזל זוכן צעדריװלטע שמאַטעס, אָפּגעשאָסענע טראַנטעס און פאַרגעלטע פון נוצן דרילכענע שקאָרמיצן אָפּצוזעצן קעזן, כּדי מיט זײ צו פאַרדעקן די שײנקײט און פאַרבאָרגן דעם רײץ פון איר טאָכטער.
זאָלן די קנאה-בליקן פון פאַרבײַגײערס פאַלן אױף אַלע װיסטע פעלדער און װעלדער און נישט אױף יוכבדן.
כּדי איר טאָכטער זאָל נאָך מער זײַן אָפּגעהיט פון אַן עין-הרע האָט זי איר אָנגעהאָנגען איבערן האַלדז אַ קמע, אַ לעדערן בײַטעלע, װאָס האָט באַהאַלטן אין זיך אַ שטשיפּטע פעפער, אַ לעק זאַלץ און אַ נאָדל אַז דער װאָס װעט אױף איר אַ גלאָץ טאָן מיט אַ שלעכט אױג, זאָל האָבן זאַלץ אין די אױגן, פעפער אין דער נאָז און שטעכעניש אין האַרץ.
אין די שבתים, אין דער עזרת נשים, פלעגט רײזל בעטן צום מעכטיקן אין הימל ער זאָל װאָס שנעלער צושיקן פאַר יוכבדן דעם באַשערטן זיװג, װאָרום אַזױ שנעל װי זי װעט געהאָלפן װערן װעט מען איר אױף צי מאָרגנסנאָכן נאָכן לײגנספירן מערטשעם אָפּשערן די האָר און זי װעט מער נישט זײַן קײן גלוסטונג פאַר פרעמדע אױגן אױסער פאַר איר מאַן.
אַזױ האָט רײזל מתפּלל געװען כאָטש שדכנים פון אַלע עקן װעלט האָבן אָפּגעשלאָגן די שװעל פון איר הױז מיט שידוכים פון תּורה, יחוס און עשירות.
נאָר נישט אַזױ יוכבדס פאָטער, לײזער דער אַמשינאָװער חסיד, װי רײזל איז געשטאַ-
די פאַרכישופטע יוכבד
נען אין גרױסן, געדרײט מיט דער נאָז און געװאָלט װאָס אַ מאָל העכער און העכער.
לײזער װאָלט באַשטאַנען צו טאָן אַ שידוך בלױז מיט תּורה און יחוס, צי מיט יחוס און עשירות, און אפשר אַפילו בלױז מיט תּורה, נאָר רײזל װיל אַלע דרײַ, װאָרום אין פירשטלעכע פּאַלײען קען ייִכבדל אײַנשטײן און אױך אין זײ װעט איר שײנקײט לײַכטן מער װי אַלע ליכטער אונטער די באַלקנס.
דער שטעטלשער װאַלד-סוחר ר' אהרון האָט זיך געקװאַפּעט צו האָבן יוכבדן פאַר אַ שנור.
ער האָט נישט געשיקט צו לײזערן און רײזלען קײן שדכנים; ער איז אַלײן געװען דער שדכן.
ער האָט אײַנגעטענהט מיט זײ, אַז יוכבד פאַלט אַרײַן בײַ אים אין שמאַלץ-גרוב, װאָס קײן צװײטער צו אים איז נישטאָ אין דער װעלט.
װעגן יחוס איז אָפּגערעדט.
דורות צדיקים און רבנים שטײען הינטער אים.
װאָס שײַך עשירות װעט ער זײ, לײזערן און רײזלען, פאַרטרױען אַ סוד: ער איז נאָך רײַכער װי דאָס שטעטל רעדט.
אמת, ער װעט פאַר אײגענע שטעטלשע נישט לײקענען: זײ װײסן עס אַלײן, אַז װען זײַן בן-יחיד דער חתן-בחור איז געװען אַ פּיצל קינד, איז ער אײַנגעפאַלן, נישט הײַנט געדאַכט, און איז שפּעטער גענעזן געװאָרן מיט אַ געלײמט פיסל און אַ ביסל אַן אױסגעקרומט מײַלעכל.
נאָר דאָס קעפּעלע איז געבליבן פײַערדיק װי פון זײַנע זײדעס — שלמהלע האָט געלערנט אין דער לאָמזשער ישיבה און זײַנע דרײַ מאָל חי בלאַט גמרא קען ער אױסנװײניק.
ער, ר' אהרון, װעט נעמען יוכבדן אין אײן העמד, אַזױ װי זי שטײט און גײט, ער װעט זי הילן אין אַטלאַס און אין זײַד.
לײזער איז גרײט געװען צו לאָזן זיך איבעררעדן.
ער װײסט מיט װעמען ער האָט צו טאָן.
ר' אהרונס עשירות איז נישט קײן אױסגעטראַכטע.
זײַנע װעלדער ציען זיך אַװעק אױף מײַלן װײַט, זײַן געהילץ שװימט אױף אַלע טײַכן פון פּױלן אַזש ביז דאַנציק, און שלמהלע איז אַ בן-יחיד.
װאָס מער קען מען װעלן פון אַ שידוך? אײַ די מױד קװענקלט זיך, װיל נישט הערן פון אַ מאַן, װאָס שלעפּט אַ פוס און האָט אַן אױסגעקרומט מױל, האָפט ער, לײזער, אַז מיט גוטנס װעט ער יוכבדן איבעררעדן.
אַ טאָכטער דאַרף הערן װאָס טאַטע-מאַמע זאָגן.
רײזל איז געװען אין דער זעלבער דעה, אַז אַ קינד דאַרף הערן װאָס טאַטע-מאַמע זאָגן, אָבער איר דעה איז געװען די זעלבע װאָס פון יוכבדן.
זי איז נישט קײן בבל זי זאָל מוזן נעמען אַ קאַליקע פאַר אַ מאַן.
ר' אהרון האָט נישט מװתר געװען, װי ער פלעגט נישט מװתרי זײַן אױף אַ װאַלד, װאָס ער האָט געװאָרפן אױף אים אַן אױג, אַז ער מוז זײַן זײַנער.
עס מעג דונערן און בליצן און יוכבד װעט זײַן זײַן שנור.
אַזױ האָט ער בפירוש געזאָגט צו לײזערן און רײזלען.
רײזל האָט דרײַ מאָל אָפּגעשפּיגן, װאָרום אין ר' אהרונס װערטער האָט זי געהערט אַ בײזע דראָונג.
פון דעם װאָס שדכנים האָבן אָפּגעשלאָגן די שװעל און ר' אהרון דער שטעטלשער גביר קװאַפּעט זיך זי זאָל זײַן זײַן שנור איז יוכבד נאָך שענער געװאָרן.
זי האָט זיך געקװיקט מיט איר אײגן געשטאַלט אינעם שפּילשפּיגל און מיט דרײַ פינגער באַרירט די לעדערנע קמע צװישן אירע יונגע בריסטן, װי זי װאָלט מורא געהאַט, אַז זי װעט זיך אַלײן געבן אַן עין-הרע.
אַזױ װי עס שטײט געשריבן, אַז פערציק טעג פאַרן געבױרן װערן פון אַ מענטש װערט אין הימל באַשטימט זײַן זיװג, אַזױ איז אײן מאָל דער זיװג פון יוכבדן געקומען צו איר אין הױז: דער אַמשינאָװער רבי האָט געלאָזט װיסן זײַן חסיד, אַז דער אין הימל האָט אים צוגעשיקט אַ שידוך מהשמים פאַר זײַן צניעותדיקער בתולה, אַ שידוך מיט תּורה, מיט יחוס און מיט עשירות אױך.
און באַלד האָט דאָס שטעטל געװוּסט, אַז די שײנע יאָכװעד גײט װערן די שנור פון ר' הענעכל דעם װאַרשעװער גביר, װאָס איז אַ מקורב פון דעם אַמשינאָװער אדמור.
דער חתן איז אַן עילױ, אָנגעשטאָפּט מיט תּורה און מיט חכמה װי אַ מילגרױם.
ר' אהרון דער װאַלד-סוחר איז אַרײַנגעפאַלן אין גרימצאָרן הלמאי די קבצנים שטײען אין גרױסן און נישט געװאָלט אים געבן זײער טאָכטער פאַר אַ שנור.
אײדער װאָס-װען האָט ער געלאָזט צעטראָגן אין שטעטל, אַז װאָס שײך דעם עילױ, װאָס מען דערצײלט װעגן אים, װײסט מען נאָך נישט, אױב ער האָט נישט קײן געלײמטן פוס, צי איז ער נישט געלײמט ערגעץ אַנדערש-װוּ.
אפילו דעמבענע בײמער אין װאַלד האָבן זיך יעדער זײַן אײגענעם מום.
אין אײנעם אַ טאָג האָבן לײזער און רײזל מיט זײער טאָכטער שטילערהײט זיך אַרױסגעמאַכט פון שטעטל, כּדי נישט אױפצורײַסן לײַטישע אױגן.
אױף דעם פערד-און-װאָגן האָבן זײ זיך אַרױפגעזעצט אַ מײַל װײַט פון מענטשישע אױגן.
יוכבד האָט דעמאָלט געבליט װי דער װײַנשל-בױם הינטער איר פענצטער.
אין יענעם פרימאָרגן װען זי האָט זיך געגרײט צי דער נסיעה האָט זי שנעל פאַרקעמט אירע האָר פאַר דעם שפּיגל און אַפילו נישט געמאַכט ער זאָל שפּילן.
רײזל האָט געאײַלט און אַ געאײַלטע האָט
די פאַרכישופטע יוכבד
יוכבד פאַר דעם שפּיגל געלאָזט ליגן די קאַם מיט די אַרױסגעקעמטע האָר צװישן די קאַם-צײן.
שפּעטער, װען דאָס אומגליק איז געשען, האָט רײזל דערצײלט פאַר יעדן װאָס האָט געװאָלט הערן, אַז יוכבד איז דורך די װאַרשעװער מחותּנים אױפגענומען געװאָרן װי אַ פּרינצעסין.
פונעם ערשטן בליק האָט זי נושא-חן געװען אין זײערע אױגן, טאַקע װי עס איז אָנגעצײכנט געװען אין הימל.
די מחותניתטע, דבורהלע, האָט בײַם צװײטן כּיבוד אַראָפּגענומען פון איר האַלדז אַ גאָלדענע ירושה-קײט און זי אָנגעטאָן אױפן האַלדז פון יוכבדן., מיט דאָברע מזל זאָלסטו זי טראָגן, טאָכטערשי! ' אַזױ האָט דבורהלע געזאָגט —, טאָכטערשי'.
דער חתן איז יוכבדן שטאַרק געפעלן.
און כאָטש ר' הענעכל איז געװען אַן אָפּגעהיטענער ייִִד, האָט ער געזאָגט צי לײזערן, װאָס איז געװען נישט װײניקער אָפּגעהיטן, אַז ער האָט גאָרנישט דערקעגן די קינדער זאָלן זיך איבערשפּאַצירן אין קראַשינסקיס גאָרטן.
סײַ װי זעט מען באַשײַמפּערלעך, אַז דער זיװג איז פון הימל.
נאָך דעם זעלבן אָװנט האָבן די מחותּנים אָפּגעשמועסט דעם זמן פון שרײַבן תּנאים.
אױף צו מאָרגנס, װען זײ האָבן זיך געגרײט צוריקצופאָרן אַהײם, איז יוכבד געפאַלן אין חלשות.
אַז מ'האָט זי אָפּגעמונטערט האָט זי זיך צעהעשעט װי אַ קלײן קינד און מער נישט אױפגעהערט װײנען.
אײן דאָקטאָר האָט געזאָגט: ס'איז פון שטאַרקער איבערלעבונג.
אַ צװײטער האָט געטענהט: ס'איז גאָרנישט.
אַ טאָג צװײ און ס'װעט איבערגײן.
אַ דריטער האָט געפּסקנט: אַ באַהאַלטענע שלאַפקײט װאָס דאַרף ערשט קאַפּױער קומען.
האָט רײזל געזאָגט: װאָס עס זאָל נישט זײַן איז ליבערשט צו זײַן אין דער הײם; אױפן אײגענעם מיסט איז דאָס לעבן נישט װיסט.
און אַזױ זענען זײ אַהײמגעקומען מיט אַ קראַנקער יוכבד.
במשך אײן װאָך איז פאַרשװוּנדן די פרישקײט פון איר געשטאַלט, איבער אירע ליכטיקע אױגן האָט זיך אַראָפּגעלאָזט אַ װאָלקן, און װי זי האָט פון אָנהײב נישט אױפגעהערט װײנען, אַזױ איז זי שפּעטער אַנטשװיגן געװאָרן אַז קײן װאָרט פון איר מױל איז נישט געװען אַרױסצובאַקומען.
דער אונטערגעשפּאַרטער שפּיגל אױפן טישל איז געבליבן פאַריתומט.
ער האָט מער נישט אױסגעשפּילט זײַן לוסטיק-פאַרװיגנדיקן ניגון.
די קאַם, װי יוכבד האָט זי איבערגעלאָזט נעבן שפּיגל, אַזױ איז זי געלעגן.
דער שטעטלשער פעלדשער, יאַנקל דער באַרבער, האָט געפּסקנט, אַז אױב די דאָקטױרים אין װאַרשע װײסן אפילו נישט װעגן זײער לײַב און לעבן, איז אַ סימן, אַז דאָס איז עס: מ'דאַרף אָפּשפּרעכן אַן עין-הרע.
פון גאָרנישט װערט אַ שײנע מױד קראַנק װי פון אַן עין-הרע.
האָט זיך רײזל דערמאָנט, אַז בעת זײ האָבן זיך געקליבן קײן װאַרשע האָט יוכבד נישט געװאָלט מיטנעמען אױף זיך די לעדערנע קמע.
טאָמער דער ושרשעװער חתן װעט אַ קוק טון אױף איר און דערשנאַפּן, אַז זי טראָגט אַ קמע, װעט ער מסתמא חוזקן פון איר, אַז זי איז אַ פּראָװינצער מױד.
אַזױ האָט זי געזאָגט און אַזױ האָט זי געטאָן.
איז יאַנקל דער באַרבער גערעכט.
טאָמער װאָלט ס'גוט-אױג געגעבן געװאָרן אין שטעטל, װאָלט מען זיך געקענט דערמאָנען װער עס האָט אַ שלעכטן גלאָץ געטאָן אױף דער מױד.
װאָלט מען גערופן דעם און יענעם, ער זאָל זי אָפּבלאָזן, אָפּשפּײען דרײַ מאָל און דעמאָלט װאָלט דאָס אָפּשפּרעכעניש געװען לײַכטער.
אָבער אַז אונטערװעגנס און אין ושרשע האָבן הונדערטער אױגן געקוקט אױף יוכבדן, איז גײ און זוך אַ נאָדל אין שטרױ.
איז רײזל אַװעק צו גדליה דעם בעל-קריאה, װאָס האָט אָפּגעשפּראָכן עין-הרעס, אים דערמאָנט װי זי הײסט און אים געזאָגט דעם נאָמען פון דער קראַנקער — יוכבד בת רײזל, און געבעטן מיט אַ געבראָכן קול ער זאָל אָפּשפּרעכן מיט כּװנה.
איז גדליה אַװעק אָפּטובלען זיך אין אַ קאַלטער מקװה און מיט גרױס כּװנה באַשװאָרן אַלע משחיתים, נישט-גוטע, פאַרװאָרפענע און יענע לײַט, װאָס האָבן עין-הרע-אױגן, זײ זאָלן אָפּטאָן זײער שליטה פון דער בתולה יוכבד בת רײזל און אַז דאָס בײזע, װאָס װערט אָפּגעשײדט פון איר זאָל אַװעק צו אַלע װיסטע פעלדער און װעלדער.
גדליהס גוטע כּװנה האָט נישט געהאַט קײן פּעולה.
יוכבד איז געבליבן פאַרזונקען אין איר דערשלאָגנקײט.
מיט כּוח האָט מען געמוזט זי צװינגען צו נעמען אַ לעפל געקעכץ אין מױל אַרײַן.
מיט כּוח האָט מען זי אױסגעצװאָגן און מיט כּוח האָט די מאַמע אָפּגעװישט די טרערן פון אירע באַקן.
יוכבד האָט נישט געװאָלט לעבן.
אַלע סגולות װאָס װעלכעס װײַב אין שטעטל האָט דערװעגן זײ געװוּסט זענען געפּרוּװט געװאָרן.
געהאָלפן האָבן זײ נישט.
האָט לײזער געזאָגט:
איך פאָר צום רבין.
דער אַמשינאָװער צדיק מוז פאַר מײַן טאָכטער אײַנרײַסן דעם הימל.
ער איז מסוגל! איך װעל נישט אָפּטרעטן פון אים ביז עס װעלן זיך פאַר מײַן קינד גישט עפענען די טױערן פון חסד.
די פאַרכישופטע יוכבד
און ער איז געפאָרן, געלאָזט שרײַבן אַ קװיטל, כאָטש דער רבי האָט אים גוט געקענט און אים אַפילו אָנגערופן בײַם נאָמען.
דער אַמשינאָײער צדיק האָט חוקר געװען דעם פאָטער װי זײַן טאָכטער װאָלט חלילה-יחס געהאַט אַראָפּ פונעם דרד-הישר.
ער האָט עס געטאָן מתוד דעם שטאַרקן רצון צו העלפן זײַן חסיד אין אַ שעה פון קלעמעניש.
אפשר איז די בתולה פאַרקאָכט געװען אין אַ שטעטלשן יונגנמאַן און זי האָט דערװעגן מורא געהאַט צו דערצײלן אירע עלטערן? אַזױנע מיני זאַכן טרעפן זיך בעװנותינו הרבים.
אפשר זענען די עלטערן געװען צו שטרענג צו איר? אפשר האָט זיך אַזאַ פאַל אַ מאָל געטראָפן אין דער משפּחה?
לײזער האָט אױף די און אַנדערע שאלות געשאָקלט מיטן קאָפּ:
נײן, הײליקער רבי.
גאָרנישט פון דעם און פון יענעם.
אַ גאָלדן קינד איז מײַן יוכבד.
צניעותדיק װי די מאַמע רחל און זי שטרעקט דאָס לעבן פאַר טאַטע-מאַמע.
נאָר אַ כּישוף איז צו איר אָפּגעטאָן געװאָרן!
דער צדיק האָט אױפגעהױבן די רעכטע האַנט צום אױיער און פאַרקװעטשט די אױגן:
איך װיל נישט הערן, לײזער! אַ ייִִד טאָר נישט רעדן װעגן כּישוף.
כּישוף איז עכום רחמנא לצלן.
פאָר אַהײם, לײזער.
מיטן אײבערשטנס הילף װעל איך טאָן װאָס אין מײַנע כּוחות.
השם-יתברך װעט העלפן.
לײזער האָט װאָרט בײַ װאָרט איבערגעחזרט פאַר זײַן װײַב װאָס אַלץ דער רבי האָט געפרעגט און װאָס ער האָט געענטפערט און בײדע האָבן זיך אױסגעקוקט די אױגן עס זאָל זיך פאַר זײ באַװײַזן דער נס פונעם אַמשינאָװער צדיק.
דערװײַל איז יוכבד טיפער געזונקען אין זיך אַלײן.
איר שײן געשטאַלט איז פאַרצערט געװאָרן.
די אַמאָליקע ליכטיקע ראָזקײט פון איר פּנים איז אָפּגעװישט געװאָרן און איר געשטאַלט האָט באַקומען אַ געל-גרינלעכע פאַרב.
אין אירע שלאָפלאָזע נעכט האָט רײזל װידער און אָבער איבערגעחזרט פאַר זיך אַלץ װאָס דער מאַן האָט איר דערצײלט װעגן דעם רבין.
די װערטער װעגן בּישוף און אַז כּישוף איז עכום, צו װאָס אַ ייִִד טאָר זיך נישט צורירן, זענען אַרױסגעשװוּמען אױבנאױף.
מיט יעדער נאַכט זענען די װערטער געװאָרן שאַרפער.
כּישוף! נישט אַנדערש נאָר צו איר קינד איז אָפּגעטאָן געװאָרן אַ כּישוף.
און דאָ פּסקנט דער צדיק, אַז אַ ייִִד טאָר
אפילו װעגן דעם נישט טראַכטן.
זי האָט געפורכט נאָך אַמאָל װעגן דעם אַלעם איבערצורעדן מיט איר מאַן.
פון דעם װאָס דער רבי האָט געזאָגט װאָס ער האָט געזאָגט, װעט לײזער נישט אָפּטרעטן — נישט אַ טריט אױף רעכטס און נישט אַ טריט אױף לינקס.
פון בײדע זײַטן פון דעם רבינס פּסק ליגן װיסטע תּהומות, װאָס מען קען חלילה אין זײ געניזוקט װערן.
האָט רײזל אַלײן זיך געראַנגלט מיט אירע מחשבות װעגן כּישוף, און אין איר בידנעם װײַבעריש װיסן װעגן װאָס אַ ייִִד מעג און װאָס ער טאָר נישט, האָט זי געזוכט אַ היתר.
הלמאי מעג אַ ייִִד עסן חזיר-פעטס פאַר פּיקוח-נפש? אױף צו ראַטעװען אַ נפש בישראל איז מען מתיר אַפילו די געדערעם פון שרצים, פיש אָן שופּן, אַלע קריכיקע מיני שאַלאַמױזן, װאָס אַ ייִִד טאָר זיך צו זײ נישט צורירן.
װען דאָס אַלץ װאָלט געקענט העלפן יוכבדן, װאָלט עס דער אַמשינאָװער צדיק פאַר איר מתּיר געמאַכט.
פאַר װאָס זשע זאָל מען נישט טאָרן אָפּטאָן פון אַ כּישוף, אױב צו איר קינד איז געטאָן געואָרן כּישוף?
צוריק געשמועסט, װעמען האָט יוכבד געטאָן אַן עװלה, ער זאָל איר אָפּצאָלן מיט כּישוף? זי איז דאָך די גוטסקײט אַלײן! און װעמען האָבן זײ, זי און איר מאַן, געטאָן, חלילה, שלעכטס ער זאָל שטראָפן זײער טאָכטער מיט כּישוף? אין דער הײליקײט שטײט אפילו געשריבן, אבות אכלו בוסר ושני בנים תּקהינה', אָבער רײזל פילט נישט זי זאָל עמעצן האָבן געטאָן אַפילו די מינדסטע עװלה.
װי ערב יום-כּפּור, װען מען איז זיך מודה פאַר אים-אין-הימל פון די באַגאַנגענע זינד, אַזױ האָט רײזל געזוכט און גענישטערט אין זיך װעמען זי האָט װען עס איז געטאָן שלעכטס, און זוכנדיק איבערן שטעטל איז זי דערגאַנגען צו ר' אהרון דעם װאַלד-סוחר, װאָס זי האָט נישט געװאָלט געבן איר יוכבד פאַר אַ װײַב צו זײַן שלמהלע, װאָס שלעפּט אַ פוס און האָט אַן אױסגעקרימט מױל.
ער, ער איז דער אײנציקער, װאָס האָט אַװדאי געװאָלט זיך נוקם זײַן אַז אױב יוכבד װעט נישט זײַן זײַן שנור, װעט זי נישט זײַן קײנעמס.
ער, אהרן, איז האַרט װי אַ שטײן, און אַז עמעצער שטעלט זיך אים אַנטקעגן, גײט ער איבער אים אַריבער און צעמאָרשטשעט אים.
רײזל האָט אין זיך פאַרבאָרגן אירע מחשבות אַז קײן ילוד-אישה זאָל פון זײ נישט װיסן און געזוכט דעם װעג צי אַ פּותר-כישוף.
די פאַרכישופטע יוכבד
אױף װי װײַט ייִִדן אין שטעטל האָבן געקענט סגולות, אָפּשפּרעכענישן, פסלענישן, קרײַטעכצער-רױכן, שמירעכצער וכדומה, אַזױ זענען זײ געװען אױסגעהיט פון כּישוף.
די װעלכע האָבן געפּראַװעט כּישוף זענען געװען די זעלבע, װאָס פלעגן בײַ ייִִדן װײַסן די קופּערנע פאַנען צו כּשרן זײ ערב פסח: ציגײַנערס.
דאָס ציגײַנער-פאָלק האָט געלעבט ערגעץ אין דער נאָענט, נאָר קײנער האָט נישט געװוּסט װוּ.
אָט קומען זײ אין שטעטל, װי זײ װאָלטן אַרױסגעשפּרונגען פון אונטער דער ערד, און אָט װערן זײ נעלם װי די ערד װאָלט זײ אײַנגעשלונגען.
האָט רײזל אָנגעהױבן נאָכקוקן און זי האָט דערװישט זײער באַהעלטעניש — פון יענער זײַט װאַלד, אין אַ פּליכיקן טאָל.
אַז רײזל האָט נאָכגעפרעגט װער פון צװישן זײ עס קען זיך אױס אױף כּישוף, האָט מען איר אָנגעװיזן אױף אַ חרובער בױד בײַם ראַנד פונעם לאַגער.
בײַ דער בױד האָט זיך מיט אַ בינטל שטרױ געפּאַשעט אַ פערד הױט און בײנער.
זײַן אײטערדיקער זאָד איז געװען באַדעקט מיט טשאַטעס פליגן, װאָס די חיה האָט מער קײן כּוח נישט געהאַט זײ אַװעקצוטרײַבן פון זיך.
אונטער דער בױד איז געלעגן אױסגעצױגן אַ הונט — אױך הױט און בײנער, װאָס אַז ער האָט דערזען רײזלען איז ער געװען פױל זיך אױפצוהײבן, און אַז ער האָט געװאָלט בילן אױף איר, האָט ער קײן כּוח נישט געהאַט דערױף.
דערנעבן האָבן זיך אין אַ קלײנעם קרײַז געדרײט צװײ גראָע קעץ מיט אױפגעהױבענע ציטערנדיקע װײדלען.
האָט רײזל געפרעגט מיט די אױגן: , נו, װוּ איז דער כּישוף-מאַכער? ' האָט עמעצער מיט אַ גראָבן פינגער איר אָנגעװיזן זי זאָל זוכן אין דער בױד.
זי האָט דאָרט געפונען אַן אַלט אײַנגעדאַרט באַשעפעניש, װאָס דערזעענדיק רײזלען איז עס אַרױסגעשפּרונגען פון שטרױ װי אַ יונגער שד, און נאָכגעצױגן נאָך זיך דעם ריח פון מענטשלעכער השתּנה.
דאָס באַשעפעניש איז געװען אַן אַלטע אױסגעסאָכניעטע ציגײַנערין, מיט אַ צעקנאָדערט פּנים, װי עס װאָלט געװען געפלאָכטן פון די פעדעם פון אַ טרוקענען לולב, די האָר צעפלאָשעט און מיט אַרױסגעזעצטע רױטע שליפּיעס, װי די אױגן פון אַ רציחהדיקן בולדאָג — אין גאַנצן אַזאַ װי עס װערט געמאָלן אַ מכשפה אױף צו שרעקן קלײנע קינדער.
מיט ציטערניש פון קוקן אױף דעם באַשעפעניש האָט רײזל געפרעגט:
צי קענסטו אַװעקנעמען דעם כּישוף װאָס איז אָפּגעטאָן געװאָרן צו מײַן אָרעמער טאָכטער?
האָט די אַלטע זיך צעלאַכט מיט אַ לאַכן אין איר פינצטער מױל װי דאָרט װאָלט זיך געװאָרפן אַן אָנגעגליט שטײנדל אין אַן אײַזערן טעפּל בײַם כּשרן אױף פּסח:
אױף דעם האָט מיר גאָט געגעבן יאָרן איך זאָל צו זײַנע ברואים אָפּטאָן כּישוף און דעם כּישוף אױך מבטל מאַכן.
רײזל האָט זיך פאַרקלאָגט:
מײַן טאָכטער איז אײַנגעפאַלן.
נישט זי עסט, נישט זי שלאָפט און זי װײסט נישט פון קײַן לעבן, נאָר רק זי װײנט און קלאָגט װי זי װאָלט געשלוכצט אױף דעם חורבן בית-המקדש.
האָט די מכשפה מיט דאַרע טײַביש-פינגער אַװעקגעשאַרצט אירע קאָלטונעס פון פאַר אירע שליפּיעס און געזאָגט:
אַזױ איז מיט אַלע די װאָס מען טוט זײ אָפּ כּישוף, זײ ורינען און קלאָגן.
װאָס זאָל איך טאָן דו זאָלסט אָפּטאָן דעם כּישוף פון מײַן אָרעם קינד? האָט רײזל אױסגעשטרעקט אירע הענט צו דער אַלטער.
און זי האָט געזאָגט: דו דאַרפסט גאָרנישט טאָן; איך װעל אַלץ טאָן.
דו װעסט דערפאַר באַצאָלן פיר מאָל פיר און פערציק, דרײַצן מאָל דרײַצן און זיבן מאָל זיבן.
אַזױ פיל? האָט זיך זעלדע געדונגען.
די אַלטע האָט זיך געקראַצט אין אירע קאָלטונעס און אױסגעשמעקט דעם דרױסן װי אַ סכּנה װאָלט אָנגעקומען:
איך האָב איבערצוקױפן די שלעכטע רוחות און אױך די גוטע.
אַלע האָבן זײ ליב געלט.
אַפילו די קאָשעצן און די כאָכליקעס און אַזױ װי די ייִִדן האָט די מכשפה װידער אױפגעלאַכט מיט איר קײַכעדיק געלעכטער אין דעם פינצטערן מױל.
צי עסן זײ דען, צי װײסן זײ דעם טעם פון לעבן, די רוחות, די קאָשעצן און די כאָכליקעס װאָס אױך זײ האָבן ליב געלט?
די אַלטע האָט מיט אַ פײַף אױסגעשנײַצט די נאָז און אָנגעשטעלט אירע רױטע שליפּיעס אױף זעלדען אַזױ אַז איר האָט זיך אױסגעדאַכט דער מכשפהס קאָפּ האָט זיך איבערגעדרײט קאַפּױער, מיט די קאָלטונעס צום האַלדז און מיט דעם גאָרגל צום הימל:
אַלץ װאָס באַװעגט זיך אױף דער װעלט און האָט אַ שטשיפּטע כּוח צו טאָן גוטס, אָדער צו טאָן שלעכץ, לעכצט נאָך שוחד.
נעם אַװעק דעם
די פאַרכישופטע יוכבד
שוחד, נאַריש װײַב, און די װעלט װעט אײַנפאַלן װי אַ הױז אָן אַ פונדאַמענט.
פון די פיר מאָל פערציק, דרײַצן מאָל דרײַצן אין זיבן מאָל זיבן װעט מיר קױם בלײַבן אױף אַ בינטל שטרױ פאַר מײַן פערד, װאָס װעט די היפטע װאָך פּגרן, אױף אַ בײן פאַר מײַן הונט, װאָס האָט שױן צװײ פון זײַנע אײגענע פיס אױפגעגעסן פון הונגער, אין אױף זיבן מײַזלעך פאַר מײַנע קעץ — פיר פאַר דעם קאָטער און דרײַ פאַר דער מיאַוקערין.
האָט רײזל פאַרקאַשערט איר ספּודניצע, דערנאָך די באַרכאַנקע, דערנאָך די האַלקע און זיך דערקליבן צי דער קעשענע פון די מײַטקעס און פון דאָרט אַרױסגעצױגן איר קניפּל.
פון דעם קניפּל האָט זי אַרױסגעבונדן אַ גרױסע קופּערנע מטבע, אַזאַ װאָס מען לײגט צו צו אַן אױפגעלאָפענע בײַל אױפן שטערן, און זי אַרײַנגעלײגט אין דער קנאָכיקער האַנט פון דער מכשפה.
די אַלטע האָט באַקוקט די מטבע, דערנאָך זי אַרײַנגעװאָרפן אין איר בוזעם, װוּ זי איז אַראָפּגעפאַלן װי אױף אַ בלעך.
דאָס איז בלױז אַ קלײנער האַנטגעלט האָט זיך די אַלטע באַװאָרנט מיט אַ דראָענדיקן קרעכץ און איצט װײַז מיר דײַן האַנט.
רײזל האָט נישט גערן אױסגעשטרעקט די האַנט, װי זי װאָלט מורא געהאַט, אַז זי װעט זי נישט צורקבאַקומען.
די מכשפה האָט אָנגעכאַפּט איר האַנט, דערנענטערט איר האַנטפלאַך צו די אױגן און שנעל און שטום געלײענט אין די שפּעלטעלעך און קנײטשן.
זי האָט אונטערגעזופּט מיט דער נאָז און נאָך יעדן זופּ איז געקומען אַ באַגלײטונג פונעם מױל:
האַ—האַ, האַ—האַ, האַ—האַ און צום סוף אַן אומגעדולדיקער אױסרוף: איך מוז זען דײַן טאָכטער אײדער עס װערט צו שפּעט!
אױף צי מאָרגנס, װען לײזער איז געװען אין בית-המדרש בײַם דאַװענען, האָט זיך אין זײַן הױז אַרײַנגעשאַרט די מכשפה.
רײזל האָט פאַרריגלט די טיר און פאַרשאַרצט די פאָרהאַנגלעך איבער די פענצטערס.
די אַלטע האָט אױסגעשמעקט דעם אַװיר אין די קאַמערן אַזױ װי אַ יאָגהונט שמעקט צו דעם פּלאַץ, װוּ ס'איז געפאַלן דער טראָפײ פון זײַן פאַן, און אַזױ ניוכענדיק פון קאַמער צו קאַמער איז זי צוגעפאַלן צום פאַרשטומטן שפּיל-שפּיגל און זי האָט זיך צעלאַכט מיט איר אומהײמלעך געלעכטער פון דערזען איר אײגן געשטאַלט.
מיט די טײַביש-פינגער האָט זי געפירט איבער דעם קנאָדער פון איר אײגן פּנים און דערנאָך זענען אירע הענט געפאַלן אױף דער קאַם, װאָס איז געלעגן בײַם שפיגל זײט דאַן װען יוכבד האָט אין אײַלעניש און צום לעצטן מאָל פאַרקעמט אירע האָר.
די מכשפה
האָט אױפגעהױבן די קאַם צום ליכט פון פאַר אירע אױגן און זיך װידער קײַכיק צעלאַכט:
אָט איז די אײן און אײנציקע האָר װאָס איז געבליבן פון דעם פליק אױף אָפּצוטאָן כּישוף.
מזל האָסטו, ייִִדישקע, װאָס דער אײנציקער האָר איז געבליבן װי אַן אָנהענג פאַרן לעבן, אַנישט װאָלט שױן דײַן טאָכטער נישט געלעבט.
שפּײַ אױס! האָט רײזל אױסגערופן אַ דערשראָקענע.
הלמאי זאָל איך אױסשפּײַען? האָט דאָס מאָל די אַלטע געזאָגט שטיל און צו זיך אַלײן.
רײזל האָט פאַרבראָכן די פינגער און באַלעקט אירע פּלוצעם טרוקן געװאָרענע ליפּן:
ראַטעװע מײַן קינד.
זע װאָס פון איר איז געװאָרן.
אַ בת-מלכּה איז זי געװען.
אין פירשטלעכע פּאַלײען האָט זי געקענט אײַנשטײן.
זי װעט נאָך אײַנשטײן! האָט די מכשפה אַ שאַרפן גלאָץ געטאָן אױף יוכבדן, װאָס איז אין יענער רגע געװען ערגעץ װײַט, װײַט װוּ די װעלט האָט קײן עק נישט.
די אַלטע האָט די אײנציקע האָר פון דער קאַם אַרומגעװיקלט אַרום איר פינגער, גענומען אין אירע הענט די קאַם װי מען נעמט אַ מױל-פידל אױף צו שפּילן און זיך אײַנגעשטעקט אין איר װי נישט נאָר זי װאָלט געזוכט אין איר אַ ריח, נאָר אױך אַ באַהאַלטענעם קלאַנג.
די האָר פון דעם פליק זענען פאַרפלאָכטן אין כּישוף האָט די מכשפה פירגעזאָגט מיט אַ טרוקן קול דער געפלעכט איז באַגראָבן נישט װײַט און נישט טיף.
בײַ נאַכט װעט זײַן אַ רעגן.
ער װעט אָפּשװענקען די ערד, נאָר דעם כּישוף װעט ער נישט אַנטבלױזן.
איך װעל אים אַנטבלױזן.
די שפּיצן פינגער װעלן אַנטבלױזן די באַשװערונג אױף די שלעכטע רוחות, די קאָשעצן און די כאָכליקס, די מױד, װאָס אירע האָר זענען פאַרפלאָכטן אין דעם כּישוף, זאָל אַרױס פון איר קלעם.
ערשט װען די מכשפה איז אַװעק און אָנגעזאָגט רײזלען זי זאָל אױף מאָרגן אין קאַיאָר, צו גלײַך מיט דעם געקרײ פון הענער אױף טאָג האָבן צוגעגרײט אין אַן ערדן טעפּל פיר מאָל פיר און פערציק, דרײַצן מאָל דרײַצן און זיבן מאָל זיבן, האָט יוכבד אױפגעהױבן איר קאָפּ צו דער מאַמען און געפרעגט אַ שאלה צום ערשטן מאָל זײַט װאָכן:
װאָס װעט זי קאָכן אין דעם טעפּל?
די פאַרכישופטע יוכבד
רײזל האָט דערשטיקט אין זיך די איבערראַשונג און געענטפערט:
אַ רפואה שלמה פאַר דײַנעטװעגן, מײַן קינד.
פאַר טאָג, מיט דעם געקרײ פון די הענער, נאָך אײדער דער שמש האָט מיטן הילצערנעם האַמער אָנגעקלאַפּט אין די לאָדנס און גערופן צו עבודת הבורא, האָט די אַלטע ציגײַנערין אָנגעקלאַפּט אין רײזלס לאָדן.
זי איז געװען גרײט מיט יוכבדן.
שטיל, שטיל, לײזער דער אַמשינאָװער חסיד זאָל זיך נישט איבערװעקן, האָבן זײ זיך ארױסגעשאַרט פון הױז און נאָכגעגאַנגען דער אַלטער ציגײַנערין.
מיט אײן האַנט האָט רײזל געפירט יוכבדן װי זי װאָלט געפירט נאָך זיך אַ בלינדע, און אין דער צװײטער האָט זי געהאַלטן פאַר זיך דאָס ערדענע טעפּל מיט אָפּגעצײלטע מטבעות, װי אַ בעטלערין נאָך נדבות.
זײ זענען אַריבער דאָס געסל, דעם מאַרק, דעם שולהױף, די מקװה, די בריק איבערן טײַך.
פון אַלע זײַטן שטעטל האָבן געקרײט די הענער אױף טאָג.
אײנער האָט איבערגעקרײט דעם צװײטן.
יונגע הענדלעך האָבן געקרײט שאַרף און הױך; אַלטע האָבן געקרײט ניגונדיק און לאַנג.
די מכשפה האָט געװאָרפן אַ בליק הינטער זיך, צי רײזל מיט דער טאָכטער שפּאַנען נאָך איר.
זײ זענען געגאַנגען ביז זײ זענען אַרױף אױפן בערגל, װאָס פון יענער זײַט אַראָפּגײ ליגט דער בית-עלמין.
רײזל האָט זיך פּלוצים פאַרהאַלטן מיט האַרצקלאַפּעניש:
װוּהין פירסטו אונדז — האָט זי געפרעגט מיט ציטערניש — צי דען זענען מיר חלילה געשטאָרבן, װאָס דו פירסט אונדז אױפן גוטן אָרט?
זי האָט שױן נישט געהאַט די שליטה איבער אירע פיס.
כאָטש די מכשפה האָט נישט געענטפערט, איז זי װײַטער געגאַנגען מיט פרעמדן כּוח און געצױגן נאָך זיך יוכבדן.
די מױד האָט מיט אַ שלוכץ געשלונגען דעם פרימאָרדיקן טױ, װאָס האָט גענידערט אין אַ װאָלקן.
דער הימל האָט זיך מיט אַ בלײכן גאָלדיק-רױטלעכן שטרײַף געשפּאָלטן צו אַ נײַעם טאָג װען די דרײַ האָבן באַטרעטן דאָס גראָז פון בית-החײט.
די אַלטע האָט זיך מיט אַ טופּ מיט די פיס פאַרהאַלטן, אױסגעשמעקט דעם דרױסן דאָ פון רעכטס און דאָ פון לינקס.
זי האָט מיט דער נאָז עפּעס געזוכט אין דער לופטן.
פלוצים האָט זי זיך אײַנגעבױגן און מיט שנעלע, קורצע טריטלעך אַװעקגעאײַלט צו די מצבות בײַם פּלױט, װוּ עס זענען די קברים פון
געשטאָרבענע װײַבער אין קימפּעט: פון אַזעלכע, װאָס נעמען זיך דאָס לעבן און פון פּושעים, װאָס זענען בפרהסיא חוטא געװען קעגן די דינים פון דער תּורה.
,גאָט דאָ! — האָט די מכשפה אױסגערופן.
מיט אימפּעט האָט זי זיך פאַרהאַלטן נעבן דער מצבה איבער אַ קבר װוּ מיט כּמה וכמה יאָרן צורק איז געקומען צו קבורה אַ בתולה, װאָס האָט מורד געװען אונטער דער חופּה: בעת איר באַשערטער האָט זי געדאַרפט מקדש זײַן, איז די כּלה אַנטלאָפן פון אונטער דער חופּה.
האָט זי קהל געיאָגט אַזױ װי מען יאָגט אַ הון, װאָס האָט זיך אַרױסגעריסן פון אונטער דעם שוחטס חלף.
זי איז געלאָפן פײַל אױסן בױגן ביז אירע כּוחות האָבן זיך אױסגעלאָזט און זי איז געפאַלן נעבן דעם ברונעם װאָס אין מיטן מאַרק.
אַז קהל האָט זיך אײַנגעבױגן איבער דער כּלה האָט עמעצער אױסגערופן, ברוך דײן אמת'.
די כּלה איז געװען טױט.
די אַלטע ציגײַנערין האָט זיך אַראָפּגעלאָזט אױף די קני און מיט אירע טײַביש-פינגער אָנגעהױבן גראָבן אונטער דער הינטערשטער זײַט פון דער מצבה, אַזױ װי עס גראָבט אַ קאַץ די ערד פאַר איר געברױך, און אױסגעגראָבן אַן ערדן טעפּל:
נאַ דיר דײַן טעפּל און גיב מיר מײַן טעפּל! — האָט די מכשפה מיט בײדע הענט געשטופּט דאָס אױסגעגראָבענע טעפּל צו רײזלס ברוסט.
אין דעם ליכט פון דעם יונגן טאָג האָט די מאַמע אָפּגעדעקט דאָס ערדענע טעפּל און אַרײַנגעקוקט אין זײַן חלל.
אױף זײַן דנאָ איז געלעגן אַ קנײלעכל שװאַרצע האָר.
פאַרברען זײ! האָט די ציגײַנערין אױסגעקראַקעט װי אַ קראָ און זיך צעלאַכט מיט דעם געלעכטער פון איר פינצטער מױל.
די נאַכט פון דעם טאָג איז יוכבד אײַנגעשלאָפן מיט אַ טיפן שלאָף.
רײזל האָט געװאַכט איבער איר.
צװײ מאָל האָט זי מיט אַ קינדל באַלױכטן איר פּנים און זי װאָלט געשװאָרן, אַז אױף דער טאָכטערס ליפּן האָט געשװעבט אַ שמײכל פון אַ זיסן חלום.
באַגינען האָט זיך יוכבד אױפגעכאַפּט װי זי פלעגט זיך אױפכאַפּן אין אַלע גוטע צײַטן.
זי איז אַראָפּ פון איר געלעגער און פונעם געלעגער געגאַנגען צום שפּיגל.
דאָס אױערל פון דעם שפּילגעװערק האָט שטיל געקרעכצט בײַם אָנדרײען עס און אַז דער שפּיגל האָט זיך צעניגונט האָט יוכבד פאַרװאָרפן אױף איר ברוסט אַ בינטל פון אירע האָר און אין זײ אײַנגעשניטן די צײן פון דער קאַם.